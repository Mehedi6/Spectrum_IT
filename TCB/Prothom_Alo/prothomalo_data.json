[
    {
        "url": "https://www.prothomalo.com/business/economics/yxh9q3jvj6",
        "title": "মোবাইল ইন্টারনেট বন্ধে ভর্তুকি মূল্যে টিসিবির পণ্য বিক্রি কার্যক্রম ব্যাহত | প্রথম আলো",
        "meta_description": "নির্দিষ্ট অ্যাপের মাধ্যমে টিসিবির পরিবেশকেরা পুরো কার্যক্রম পরিচালনা করেন। কিন্তু মোবাইলে ইন্টারনেট বন্ধ থাকায় অ্যাপে কোনো কার্যক্রম চালানো যাচ্ছে না।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2024-07%2F61d0e584-466b-415f-ac17-3eb3904adfcd%2Ftcb.JPG?rect=224%2C0%2C4464%2C2976&auto=format%2Ccompress&fmt=webp&format=webp&w=640&dpr=1.3",
        "published_date": "2024-07-25T21:11:00",
        "keywords": [
            "বাণিজ্য",
            "বাণিজ্য সংবাদ",
            "টিসিবি",
            "ভর্তুকি",
            "ইন্টারনেট",
            "ইন্টারনেট বন্ধ",
            "নিত্য পণ্য"
        ],
        "last_scraped": "2024-10-07T14:21:07.459064",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "ইন্টারনেট সেবা বন্ধ থাকায় চার-পাঁচ দিন ধরে ট্রেডিং করপোরেশন অব বাংলাদেশের (টিসিবি) ভর্তুকি মূল্যে পণ্য বিক্রি কার্যক্রম বন্ধ ছিল। এরপর সীমিত পরিসরে ব্রডব্যান্ড ইন্টারনেট সেবা চালু হলেও সংস্থাটির তালিকাভুক্ত বেশির ভাগ ডিলার বা সরবরাহকারী পণ্য বিক্রি শুরু করতে পারেননি।\nদেশের এক কোটি পরিবারের মধ্যে টিসিবি থেকে প্রতি মাসে ভর্তুকি মূল্যে চাল, ডাল, ভোজ্যতেলসহ কয়েকটি নিত্যপণ্য সরবরাহ করা হয়। নির্দিষ্ট অ্যাপের মাধ্যমে পরিবেশকেরা পুরো কার্যক্রম পরিচালনা করেন। কিন্তু ইন্টারনেট না থাকায় অ্যাপে কোনো কাজ হচ্ছে না।\nটিসিবির পণ্য বিক্রেতারা জানান, বিক্রেতাদের অধিকাংশই মোবাইল ডেটা ব্যবহার করে এ কার্যক্রম পরিচালনা করেন। কিন্তু বর্তমানে দ্রুতগতির (ফোরজি) ইন্টারনেট বন্ধ থাকায় তাঁরা কোনো কার্যক্রম চালাতে পারছেন না।\nএদিকে টিসিবির কর্মকর্তারা জানান, ঢাকার দুই সিটি করপোরেশন এলাকায় অনুমোদিত প্রায় ১ হাজার ৩০০ টিসিবির পণ্য বিক্রেতা রয়েছেন। এর মধ্যে ঢাকা উত্তর সিটি করপোরেশনের সব বিক্রেতা অ্যাপের মাধ্যমে এই কার্যক্রম পরিচালনা করে থাকেন। ইন্টারনেট বন্ধ থাকায় গত কয়েক দিন তাঁদের পণ্য বিক্রি কার্যক্রম সম্পূর্ণ বন্ধ ছিল। গতকাল বুধবার থেকে ইন্টারনেট চালু হলেও উত্তর সিটি করপোরেশনের বেশির ভাগ বিক্রেতা পণ্য বিক্রি শুরু করতে পারেননি। আর ঢাকা দক্ষিণ সিটি করপোরেশনের রয়েছে ছয় শতাধিক অনুমোদিত বিক্রেতা। বর্তমানে তাঁদের বেশির ভাগই সনাতন পদ্ধতিতে পণ্য বিক্রি শুরু করেছেন।\nএ বিষয়ে টিসিবির জনসংযোগ কর্মকর্তা হুমায়ুন কবির প্রথম আলোকে বলেন, ‘কয়েক দিন বন্ধের পর আমরা গতকাল থেকে পণ্য বিক্রি কার্যক্রম চালু করেছি। তবে কিছু কিছু জায়গায় পণ্য বিতরণে সমস্যা হচ্ছে। যেখানে অ্যাপভিত্তিক সেবা রয়েছে, সেখানেই এই সমস্যা হচ্ছে। টিসিবির পণ্য বিক্রি কার্যক্রম ঠিক রাখতে আগামীকাল শুক্রবার ও আগামী শনিবার আমাদের অফিস চালু থাকবে।’\nএদিকে সীমিত পরিসরে ব্রডব্যান্ড ইন্টারনেট চালুর পর অনেক ডিলার বা বিক্রেতা মোবাইল ডেটার পরিবর্তে ব্রডব্যান্ড সংযোগ নেওয়ার উদ্যোগ নিয়েছেন। এমনই একজন টিসিবির লালমাটিয়া এলাকার ডিলার রফিকুল ইসলাম। তিনি বলেন, ‘তাঁর দোকান থেকে অ্যাপের মাধ্যমে পণ্য বিতরণ করা হয়। এ জন্য তিনি মোবাইল ডেটা ব্যবহার করেন। কিন্তু ইন্টারনেট না থাকায় গত বৃহস্পতিবার বিকেল থেকে পাঁচ দিন তিনি কোনো পণ্য বিক্রি করতে পারেননি। গতকাল স্বল্প পরিসরে ব্রডব্যান্ড ইন্টারনেট সেবা চালু হওয়ায় নতুন করে এই সংযোগ নিয়েছি। এরপর আজ বৃহস্পতিবার থেকে পণ্য বিক্রি করতে পারছি।’"
    },
    {
        "url": "https://www.prothomalo.com/business/u5yxiqzre9",
        "title": "কাঁচা মরিচের ঝাল ও পেঁয়াজের ঝাঁজ দুটোই বেশি বাজারে | প্রথম আলো",
        "meta_description": "সরকারি সংস্থা ট্রেডিং করপোরেশন অব বাংলাদেশের (টিসিবি) হিসাবে, গত এক মাসে পেঁয়াজের দাম ৪০-৫০ শতাংশ বেড়েছে। দুই সপ্তাহ ধরে ভালো মানের কাঁচা মরিচ ২২০-২৮০ টাকা কেজিতে বিক্রি হচ্ছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2024-07%2Ff1c9d2e9-e183-49be-b375-6dedb9c7f37d%2FOnion.jpg?rect=0%2C0%2C800%2C533&auto=format%2Ccompress&fmt=webp&format=webp&w=640&dpr=1.3",
        "published_date": "2024-07-12T09:00:00",
        "keywords": [
            "বাজারদর",
            "কাঁচা মরিচ",
            "পেঁয়াজ",
            "টিসিবি",
            "চাল"
        ],
        "last_scraped": "2024-10-07T14:21:24.617457",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "মাত্র এক মাস আগে ৭৫ টাকা কেজি দরে দেশি পেঁয়াজ কিনেছিলেন রাজধানীর শেওড়াপাড়ার বাসিন্দা আফরিন সুলতানা। গতকাল বৃহস্পতিবার সকালে তিনি পেঁয়াজ কিনেছেন ১২০ টাকা কেজি দরে। মাত্র এক মাসের ব্যবধানে পেঁয়াজের দাম ৪৫ টাকা বাড়ায় ক্ষুব্ধ সাবরিনা। তবে সেই ক্ষোভ মনে চেপেই বাজার সারেন আফরিন। জানতে চাইলে এই গৃহিণী বলেন, ‘শুধু কি পেঁয়াজের দাম বেড়েছে; চাল, কাঁচা মরিচ, ব্রয়লার মুরগি—সবই তো বেশি দাম দিয়ে কিনতে হচ্ছে। এভাবে সংসার চালাতে রীতিমতো হিমশিম খাচ্ছি।’\nসাম্প্রতিক সময়ে বাজারে গেলে আফরিনের মতো অনেক ক্রেতাই পাওয়া যায়, যাঁরা জিনিসপত্রের মূল্যবৃদ্ধি নিয়ে বেশ ক্ষুব্ধ। এর পেছনে যৌক্তিক কারণও রয়েছে। বাজারে প্রতি সপ্তাহেই বিভিন্ন ধরনের নিত্যপণ্যের দাম বাড়ছে। বিপরীতে যেটুকু দাম কমছে, তা নগণ্য। এই যেমন গত এক সপ্তাহে বাজারে নতুন করে চালের দাম বেড়েছে। এর সঙ্গে বেড়েছে ব্রয়লার মুরগি, পেঁয়াজ, করলাসহ কয়েক ধরনের সবজির দাম। বিপরীতে হাতে গোনা দু-চারটি পণ্যের দাম সামান্য কমেছে। গতকাল রাজধানীর শেওড়াপাড়া, তালতলা ও কারওয়ান বাজার ঘুরে এসব তথ্য জানা গেছে।\nপেঁয়াজের কথা দিয়েই শুরু করা যাক। এক মাস আগে বাজারে দেশি পেঁয়াজের কেজি ছিল ৭৫-৮০ টাকা। গতকাল রাজধানীর বিভিন্ন খুচরা বাজারে প্রতি কেজি দেশি পেঁয়াজের দাম উঠেছে ১২০ টাকা। সরকারি সংস্থা ট্রেডিং করপোরেশন অব বাংলাদেশের (টিসিবি) হিসাবে, গত এক মাসে বাজারে পেঁয়াজের দাম ৪০-৫০ শতাংশ বেড়েছে। অন্যদিকে আমদানি করা পেঁয়াজের দাম অনেক দিন ধরেই ১০০ টাকার ওপরে রয়েছে। গতকাল বিদেশি পেঁয়াজ ১১০ টাকা দরে বিক্রি হতে দেখা গেছে।\nবাংলাদেশ পরিসংখ্যান ব্যুরোর (বিবিএস) হিসাবে, দেশে তিন মাস ধরে খাদ্য মূল্যস্ফীতি ১০ শতাংশের ওপর রয়েছে। সর্বশেষ গত জুনে খাদ্য মূল্যস্ফীতি হয়েছে ১০ দশমিক ৪২ শতাংশ। বর্তমানে বাজারে বেশির ভাগ নিত্যপণ্যের দাম উচ্চ মূল্যে স্থির হয়ে আছে। এমন পরিস্থিতিতে নতুন করে বেড়েছে চালের দাম।\nগত দুই সপ্তাহের ব্যবধানে বাজারে সব ধরনের চিকন ও মোটা চালের দাম কেজিতে ২ থেকে ৪ টাকা পর্যন্ত বেড়েছে। আর বাসমতী চালের দাম বেড়েছে কেজিতে ৬ টাকার বেশি। ব্যবসায়ীরা বলছেন, কোরবানির ঈদের পর থেকেই বাজারে ধানের দাম ঊর্ধ্বমুখী। আর ধানের দাম বাড়ায় চালের দাম বাড়িয়েছেন চালকলের মালিকেরা।\nবাজারে কাঁচা মরিচের দাম এখনো বেশ চড়া। বিক্রেতারা জানান, চলতি বছরের এপ্রিলে দেশে তীব্র তাপপ্রবাহের কারণে মরিচগাছ নষ্ট হয়ে যায়। এতে স্থানীয়ভাবে সরবরাহে ঘাটতি দেখা দেয় এবং দাম বাড়তে থাকে। এমন পরিস্থিতিতে ভারত থেকে আমদানি বাড়লেও বাজারে মরিচের দাম সেভাবে কমেনি। সর্বশেষ দুই সপ্তাহ ধরে বাজারে ভালো মানের কাঁচা মরিচ ২২০-২৮০ টাকা কেজি দরে বিক্রি হচ্ছে। তবে কম মানের কাঁচা মরিচের দাম কিছুটা কম; ১৫০-২০০ টাকা কেজি।\nগত মাসের শেষ দিকে টানা বৃষ্টির কারণে বাজারে প্রায় সব ধরনের সবজির দাম বেড়ে যায়। পরে সরবরাহ ঠিক হলেও কিছু পণ্যের দাম বাড়তি রয়ে গেছে। যেমন বাজারে এখন প্রতি কেজি করলা বিক্রি হচ্ছে ৮০-১২০ টাকা দরে। অথচ স্বাভাবিক সময়ে তা ৬০ টাকার আশপাশে থাকে। এভাবে প্রতি কেজি বেগুন ও বরবটি ৮০-১২০ টাকা, আলু ৬০ টাকা দরে বিক্রি হচ্ছে।\nকিছু পণ্যের দাম অবশ্য কমেছে। যেমন বাজারে ফার্মের মুরগির বাদামি ডিমের দাম ডজনে আরও পাঁচ টাকা কমেছে। তাতে প্রতি ডজন ডিমের দাম পড়ছে ১৪০ টাকা। আর ফার্মের সাদা ডিমের ডজন ১৩৫ টাকা। অন্যদিকে কোরবানির পর থেকে বাজারে ব্রয়লার মুরগির কেজি ছিল ১৬০-১৭০ টাকা। তবে গত দুই দিনে কেজিতে ১০ টাকা দাম বেড়েছে। গতকাল বাজারভেদে ব্রয়লার মুরগি ১৭০-১৮০ টাকা দরে বিক্রি হয়েছে। আর সোনালি মুরগি ২৮০ টাকা কেজি দরে অপরিবর্তিত রয়েছে।"
    },
    {
        "url": "https://www.prothomalo.com/business/b8awnjpz7i",
        "title": "টিসিবির জুলাই মাসের পণ্য বিক্রি শুরু সোমবার | প্রথম আলো",
        "meta_description": "এ দফায় পরিবার কার্ডধারী একজন ক্রেতা সর্বোচ্চ দুই লিটার ভোজ্যতেল (সয়াবিন বা কুঁড়ার তেল), পাঁচ কেজি চাল ও দুই কেজি মসুর ডাল কিনতে পারবেন।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-01%2F2087bf8b-f89d-4005-a374-edaf66f1fe4d%2F8b598b09ca90d40f057d57cb1617c2f2_5aeb3009f2e64.jpg?rect=0%2C50%2C1200%2C800&auto=format%2Ccompress&fmt=webp&format=webp&w=640&dpr=1.3",
        "published_date": "2024-07-07T20:02:00",
        "keywords": [
            "নিত্য পণ্য",
            "টিসিবি"
        ],
        "last_scraped": "2024-10-07T14:21:41.518696",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "মাসিক কর্মসূচির অংশ হিসেবে জুলাই মাসের জন্য আগামীকাল সোমবার থেকে ভর্তুকি মূল্যে পণ্য বিক্রি শুরু করবে ট্রেডিং করপোরেশন অব বাংলাদেশ (টিসিবি)। সারা দেশের এক কোটি পরিবার কার্ডধারীদের মধ্যে এই পণ্য বিক্রি করবে সরকারি সংস্থাটি। আজ রোববার এক সংবাদ বিজ্ঞপ্তিতে এ তথ্য জানিয়েছে টিসিবি।\nবিজ্ঞপ্তিতে বলা হয়, আগামীকাল সকাল সাড়ে ৯টায় রাজধানীর বনানীর আনসার ক্যাম্প মাঠসংলগ্ন কড়াইল টিঅ্যান্ডটি কলোনিতে এ কার্যক্রম উদ্বোধন করবেন বাণিজ্যসচিব মোহাং সেলিম উদ্দিন।\nএ দফায় পরিবার কার্ডধারী একজন ক্রেতা সর্বোচ্চ দুই লিটার ভোজ্যতেল (সয়াবিন বা কুঁড়ার তেল), পাঁচ কেজি চাল ও দুই কেজি মসুর ডাল কিনতে পারবেন। এর মধ্যে প্রতি লিটার ভোজ্যতেলের দাম রাখা হবে ১০০ টাকা। আর প্রতি কেজি চাল ৩০ টাকা ও মসুর ডাল ৬০ টাকা দরে বিক্রি করবে টিসিবি।\nটিসিবি জানিয়েছে, সিটি করপোরেশন ও জেলা-উপজেলা প্রশাসনের সহযোগিতায় নির্ধারিত তারিখ ও সময় অনুযায়ী সারা দেশে পরিবেশকেরা টিসিবির পণ্য বিক্রয় কার্যক্রম পরিচালনা করবেন। এ সময়ে নিজ নিজ এলাকার পরিবেশকদের দোকান বা নির্ধারিত স্থান থেকে পণ্য কিনতে পারবেন পরিবার কার্ডধারী ব্যক্তিরা।"
    },
    {
        "url": "https://www.prothomalo.com/business/f8ssc0p0ri",
        "title": "টিসিবির জন্য ৫৩৭ কোটি টাকার মসুর ডাল ও সয়াবিন তেল কেনা হচ্ছে | প্রথম আলো",
        "meta_description": "১০২ টাকা ৫০ পয়সা কেজি দরে মসুর ডাল ও ১৫০ টাকা ৯০ পয়সা লিটার দরে সয়াবিন তেল কেনা হচ্ছে। কেনা হবে ২০ হাজার টন মসুর ডাল ও ২ কোটি ২০ লাখ লিটার সয়াবিন তেল।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2023-02%2Fe808cc0a-fa90-4be9-a1dc-3d79b6824207%2Fdal_tel.jpg?rect=0%2C0%2C1600%2C1067&auto=format%2Ccompress&fmt=webp&format=webp&w=640&dpr=1.3",
        "published_date": "2024-06-11T22:55:00",
        "keywords": [
            "সয়াবিন তেল",
            "টিসিবি",
            "বাণিজ্য"
        ],
        "last_scraped": "2024-10-07T14:21:58.145445",
        "source": "প্রথম আলো",
        "old": true,
        "author": "বিশেষ প্রতিনিধি",
        "content": "নিম্ন আয়ের জনগোষ্ঠীর কাছে বিক্রি করার জন্য ট্রেডিং করপোরেশন অব বাংলাদেশকে (টিসিবি) ৫৩৭ কোটি টাকার সয়াবিন তেল ও মসুর ডাল কিনে দেবে সরকার। আজ মঙ্গলবার সচিবালয়ে অর্থমন্ত্রী আবুল হাসান মাহমুদ আলীর সভাপতিত্বে অনুষ্ঠিত সরকারি ক্রয়সংক্রান্ত মন্ত্রিসভা কমিটির বৈঠকে এ-সংক্রান্ত প্রস্তাব অনুমোদিত হয়েছে।\nবৈঠক শেষে মন্ত্রিপরিষদ বিভাগের সমন্বয় ও সংস্কার সচিব মো. মাহমুদুল হোসাইন খান সাংবাদিকদের জানান, ৩৩১ কোটি ৯৮ লাখ টাকার সয়াবিন তেল ও ২০৫ কোটি টাকার মসুর ডাল কেনা হবে। এগুলো টিসিবির ফ্যামিলি কার্ডধারীদের কাছে ভর্তুকি মূল্যে বিক্রি করা হবে।\nজানা গেছে, ২০ হাজার টন মসুর ডাল কিনতে স্থানীয়ভাবে উন্মুক্ত দরপত্র পদ্ধতিতে দরপত্র আহ্বান করা হয়। এতে দুটি দরপ্রস্তাব জমা পড়ে। সর্বনিম্ন দরদাতা প্রতিষ্ঠান হিসেবে কাজ পায় নাবিল নাবা ফুড প্রোডাক্ট লিমিটেড। প্রতি কেজি মসুর ডালের দাম ধরা হয়েছে ১০২ টাকা ৫০ পয়সা। এই দরে ২০ হাজার টন মসুর ডাল কিনতে মোট খরচ হবে ২০৫ কোটি টাকা।\nএদিন ক্রয় কমিটি স্থানীয়ভাবে উন্মুক্ত দরপত্র পদ্ধতিতে ২ কোটি ২০ লাখ লিটার সয়াবিন তেল কেনার অনুমোদন দিয়েছে। প্রতি লিটার ১৫০ টাকা ৯০ পয়সা হিসাবে এ সয়াবিন তেল কিনতে মোট খরচ হবে ৩৩২ কোটি টাকা।\nস্থানীয়ভাবে উন্মুক্ত দরপত্র পদ্ধতিতে দরপত্র আহ্বান করা হলে দুটি দরপ্রস্তাব জমা পড়ে। দুটি দরপ্রস্তাবই আর্থিক ও কারিগরিভাবে রেসপনসিভ হয়। তবে সর্বনিম্ন দরদাতা প্রতিষ্ঠান সুপার ওয়েল রিফাইনারি লিমিটেড থেকে এ সয়াবিন তেল কেনা হবে।"
    },
    {
        "url": "https://www.prothomalo.com/business/economics/6gcunr6m3c",
        "title": "টিসিবির পণ্যের জন্য আলাদা কার্ডের দাবি শ্রমজীবী সিদ্দিকের | প্রথম আলো",
        "meta_description": "অর্থমন্ত্রী ২০২৪–২৫ অর্থবছরের বাজেট ঘোষণা করবেন আজ বৃহস্পতিবার। বাজেটকে সামনে রেখে নিজের প্রত্যাশার কথা জানিয়েছেন শ্রমজীবী মো. সিদ্দিক।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2024-06%2F144d82b0-5239-4a89-9764-5dbfd2a2309e%2F6b3738c6-1c1a-4bc6-b2e1-7c2d02928fc5.jpg?rect=1%2C0%2C837%2C558&auto=format%2Ccompress&fmt=webp&format=webp&w=640&dpr=1.3",
        "published_date": "2024-06-06T10:40:00",
        "keywords": [
            "বাজেট ২০২৪–২৫",
            "বাজেট",
            "নিত্য পণ্য",
            "দিনমজুর",
            "টিসিবি",
            "শ্রমিক",
            "দ্রব্যমূল্য"
        ],
        "last_scraped": "2024-10-07T14:22:14.354087",
        "source": "প্রথম আলো",
        "old": true,
        "author": "লেখা: ",
        "content": "ঢাকা শহরে আমি প্রায় ৪০ বছর ধরে দিনমজুরের কাজ করছি। কয়েক বছর আগেও যে আয় হতো, তাতে মোটামুটি সংসার খরচ চলে যেত। মাঝেমধ্যে টাকা জমানোর সুযোগও পেতাম। কিন্তু গত দুই-তিন বছরে অবস্থা খুবই খারাপ হয়েছে। একদিকে জিনিসপত্রের দাম অনেক বেড়েছে, অন্যদিকে কাজের সুযোগ কমেছে। এর ফলে এখন আয়ের চেয়ে খরচ বেশি।\nআমি ও আমার স্ত্রী দুজনেই দিনমজুরের কাজ করি। তাতে মাসে সব মিলিয়ে ২৬-২৮ হাজার টাকার মতো আয় হয়। থাকি শেরেবাংলা নগরের এক বস্তিতে। ঘরভাড়া, রান্নার লাকড়ি, ওষুধ ও খাবার খরচেই মাসে ২৩ হাজার টাকা চলে যায়। ঋণের কিস্তি দিতে হয় সাড়ে পাঁচ হাজার টাকা। এতে মাস শেষে হাতে কোনো টাকা থাকে না।\nঅর্থাভাবে বাজার থেকে মাছ–মাংস কিনে খাওয়ার খুব বেশি সুযোগ হয় না। আমাদের মতো মানুষের আয় বাড়ানো বা খরচ কমানোর কোনো উপায় আমাদের হাতে নেই। জিনিসপত্রের দাম বেড়ে যাওয়ায় এখন গ্রাম হিসাবে চাল-ডাল-তেল-চিনি কিনি। এ অবস্থায় বাজেটে আমাদের মতো দিনমজুরের প্রধান চাওয়া, জিনিসপত্রের দাম যেন কমে আসে। বিশেষ করে চাল, ডাল, পেঁয়াজ, চিনি, আলু, ডিম ও মুরগির দাম বাড়লে আমাদের কষ্টও বেড়ে যায়।\nবর্তমানে দিনমজুরির বাজার খুব খারাপ যাচ্ছে। আগে মাসে ১৫-২০ দিনই কাজ থাকত, এখন ১০-১৫ দিন কাজ পেতেও কষ্ট হয়। যেমন গত চার দিনে কোনো কাজ পাইনি। আমার বয়স ৬৩ বছরের বেশি। বয়স্ক দেখেও অনেকে কাজে নিতে চান না। এর ফলে দিন দিন জীবন নির্বাহ করা কঠিন হয়ে যাচ্ছে।\nঢাকায় স্থায়ী ঠিকানা না থাকায় টিসিবির পরিবার কার্ড পাইনি। আর দিনমজুরি করি বলে ওএমএসের চাল-আটা কেনার জন্য লম্বা লাইনে দাঁড়ানোর সময় পাই না। অনেক সময় টাকাও থাকে না। এ অবস্থায় আমাদের মতো শ্রমিকদের জন্য আলাদা কার্ড করার দাবি জানাই। বিশেষ করে বয়স্ক যাঁরা, তাঁদের জন্য ভাতা দেওয়ার ব্যবস্থা করলে ভালো হয়।\nহঠাৎ অসুস্থ হলে আমাদের দুর্ভোগ আরও বেড়ে যায়। সরকারি হাসপাতালে লম্বা সময় দাঁড়িয়েও ডাক্তারের সিরিয়াল পাই না। আবার যে ওষুধ লিখে দেন, তা অনেক সময় হাসপাতালে পাওয়া যায় না। বাইরে থেকে ওষুধ কেনার টাকা থাকে না। তাই আমাদের মতো মানুষের চিকিৎসার জন্য বিশেষ ব্যবস্থা করা দরকার বাজেটের মাধ্যমে।\nমো. সিদ্দিক\nদিনমজুর, শেরেবাংলা নগর এলাকা, ঢাকা"
    },
    {
        "url": "https://www.prothomalo.com/business/k2vy5crd4n",
        "title": "টিসিবির জন্য কেনা হচ্ছে ৬ হাজার টন মসুর ডাল | প্রথম আলো",
        "meta_description": "৫০ কেজির বস্তায় ৬ হাজার টন মসুর ডাল কিনতে ব্যয় হবে ৬০ কোটি ৪৭ লাখ টাকা। প্রতি কেজির দাম পড়বে ১০০ টাকা ৭৯ পয়সা।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo%2Fimport%2Fmedia%2F2017%2F11%2F12%2F113b76eaf0686b60062ed9ba4b6ca5f4-5a07fe882e7ce.jpg?rect=125%2C0%2C1350%2C900&auto=format%2Ccompress&fmt=webp&format=webp&w=640&dpr=1.3",
        "published_date": "2024-06-04T19:19:00",
        "keywords": [
            "বাণিজ্য",
            "অর্থনীতি",
            "টিসিবি",
            "খাদ্য",
            "খাদ্যদ্রব্য"
        ],
        "last_scraped": "2024-10-07T14:22:31.024603",
        "source": "প্রথম আলো",
        "old": true,
        "author": "বিশেষ প্রতিনিধি",
        "content": "সরকারি বিক্রয়কারী সংস্থা ট্রেডিং করপোরেশন অব বাংলাদেশের (টিসিবি) জন্য ছয় হাজার টন মসুর ডাল কেনা হচ্ছে। এতে ব্যয় হবে ৬০ কোটি ৪৭ লাখ টাকা। টিসিবি সাশ্রয়ী দামে নিম্ন আয়ের মানুষের কাছে এই ডাল বিক্রি করবে। স্থানীয়ভাবে উন্মুক্ত দরপত্রপদ্ধতিতে কাজ পেয়েছে বগুড়ার রায় অ্যাগ্রো ফুড প্রোডাক্টস লিমিটেড।\nআজ মঙ্গলবার সচিবালয়ে অর্থমন্ত্রী আবুল হাসান মাহমুদ আলীর সভাপতিত্বে অনুষ্ঠিত সরকারি ক্রয়সংক্রান্ত মন্ত্রিসভা কমিটির বৈঠকে এ–বিষয়ক প্রস্তাব অনুমোদিত হয়। বৈঠক শেষে মন্ত্রিপরিষদ বিভাগের অতিরিক্ত সচিব জাহেদা পারভীন সাংবাদিকদের এ তথ্য জানান।\nজাহেদা পারভীন জানান, ৫০ কেজির বস্তায় কেনা হবে ৬ হাজার টন মসুর ডাল। প্রতি কেজির দাম পড়বে ১০০ টাকা ৭৯ পয়সা। আগের দর ১০১ টাকা ৩৩ পয়সা থেকে তা একটু কম।\nএদিকে সিঙ্গাপুর থেকে এক কার্গো তরলীকৃত প্রাকৃতিক গ্যাস (এলএনজি) আমদানির একটি প্রস্তাবও অনুমোদিত হয়। এই এলএনজি কেনা হবে সিঙ্গাপুরের গানভর প্রাইভেট লিমিটেড থেকে। ৬০১ কোটি ৬৪ লাখ টাকা খরচ হবে এতে। প্রতি এমএমবিটিইউ এলএনজির দাম পড়বে ১২ দশমিক ৯৭ মার্কিন ডলার, যা আগের দর ১০ দশমিক ৩০ মার্কিন ডলার থেকে বেশি।\nএদিকে রাষ্ট্রীয় চুক্তির আওতায় কাতার, মরক্কো ও সৌদি আরব থেকে এক লাখ টন সার কেনার সিদ্ধান্ত হয়েছে। এতে মোট ব্যয় হবে ৩৯৭ কোটি ৯৬ লাখ টাকা। এর মধ্যে রয়েছে ৩০ হাজার টন ইউরিয়া সার, ৩০ হাজার টন টিএসপি এবং ৪০ হাজার টন ডিএপি সার। কাতারের কাতার কেমিক্যাল অ্যান্ড পেট্রো কেমিক্যাল মার্কেটিং অ্যান্ড ডিস্ট্রিবিউশন কোম্পানি (মুনাজাত), ওসিপি এস এ মরক্কো এবং সৌদি আরবের মা’আদেনের কাছ থেকে কেনা হবে তিন ধরনের সার।\nএ ছাড়া রপ্তানি উন্নয়ন ব্যুরোর (ইপিবি) জন্য ঢাকার আগারগাঁও এলাকায় ১৫৬ কোটি ৬১ লাখ টাকা ব্যয়ে ১২ তলা ভবন নির্মাণের ক্রয় প্রস্তাব অনুমোদিত হয়েছে। সর্বনিম্ন দরদাতা প্রতিষ্ঠান হিসেবে কাজ পেয়েছে দ্য ইউনাইটেড কনস্ট্রাকশন কোম্পানি লিমিটেড বা ইউসিসিএল।"
    },
    {
        "url": "https://www.prothomalo.com/business/i79xz5b6ch",
        "title": "রোববার থেকে টিসিবির জুন মাসের পণ্য বিক্রি শুরু | প্রথম আলো",
        "meta_description": "এ দফায় পরিবার কার্ডধারী একজন ক্রেতা সর্বোচ্চ দুই লিটার ভোজ্যতেল (সয়াবিন বা কুঁড়ার তেল), পাঁচ কেজি চাল, দুই কেজি মসুর ডাল ও এক কেজি করে চিনি কিনতে পারবেন।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2023-02%2F0eb02916-fe1b-4ad0-9c9d-e67ff7702559%2F8.jpg?rect=0%2C0%2C2000%2C1333&auto=format%2Ccompress&fmt=webp&format=webp&w=640&dpr=1.3",
        "published_date": "2024-06-01T18:39:00",
        "keywords": [
            "টিসিবি",
            "পরিবার",
            "নিত্য পণ্য"
        ],
        "last_scraped": "2024-10-07T14:22:46.740325",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "মাসিক কর্মসূচির অংশ হিসেবে আগামীকাল রোববার থেকে ভর্তুকি মূল্যে পণ্য বিক্রি শুরু করবে ট্রেডিং করপোরেশন অব বাংলাদেশ (টিসিবি)। সারা দেশের এক কোটি পরিবার কার্ডধারীদের মধ্যে এই পণ্য বিক্রি করবে সরকারি সংস্থাটি। আজ শনিবার এক সংবাদ বিজ্ঞপ্তিতে এ তথ্য জানিয়েছে টিসিবি।\nবিজ্ঞপ্তিতে বলা হয়, আগামীকাল সকাল সাড়ে ৯টায় রাজধানীর পল্লবীর প্যারিস রোড সংলগ্ন শেখ ফজলুল হক মনি খেলার মাঠে উত্তর সিটি করপোরেশনের ৩ নম্বর ওয়ার্ডে এ কার্যক্রম উদ্বোধন করবেন বাণিজ্য প্রতিমন্ত্রী আহসানুল ইসলাম।\nএ দফায় পরিবার কার্ডধারী একজন ক্রেতা সর্বোচ্চ দুই লিটার ভোজ্যতেল (সয়াবিন বা কুঁড়ার তেল), পাঁচ কেজি চাল, দুই কেজি মসুর ডাল ও এক কেজি করে চিনি কিনতে পারবেন। এর মধ্যে প্রতি লিটার ভোজ্যতেলের দাম রাখা হবে ১০০ টাকা। প্রতি কেজি চাল ৩০ টাকা, মসুর ডাল ৬০ টাকা ও চিনি ৭০ টাকা দরে বিক্রি করবে টিসিবি।\nটিসিবি জানিয়েছে, সিটি করপোরেশন ও জেলা-উপজেলা প্রশাসনের সহযোগিতায় নির্ধারিত তারিখ ও সময় অনুযায়ী সারা দেশে পরিবেশকেরা টিসিবির পণ্য বিক্রয় কার্যক্রম পরিচালনা করবেন। এ সময়ে নিজ নিজ এলাকার পরিবেশকদের দোকান বা নির্ধারিত স্থান থেকে পণ্য কিনতে পারবেন পরিবার কার্ডধারী ব্যক্তিরা।"
    },
    {
        "url": "https://www.prothomalo.com/business/economics/4j59ownh02",
        "title": "ভোজ্যতেল ও মসুর ডাল কেনার প্রস্তাব ক্রয় কমিটিতে অনুমোদিত | প্রথম আলো",
        "meta_description": "৪ দশমিক ৮ কিলোমিটার দীর্ঘ বঙ্গবন্ধু সেতুর সংস্কারে ১২৮ কোটি টাকা ব্যয়ে ঠিকাদার নিয়োগের প্রস্তাব ক্রয় কমিটিতে অনুমোদিত হয়।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2023-02%2Fe808cc0a-fa90-4be9-a1dc-3d79b6824207%2Fdal_tel.jpg?rect=0%2C0%2C1600%2C1067&auto=format%2Ccompress&fmt=webp&format=webp&w=640&dpr=1.3",
        "published_date": "2024-05-28T13:25:00",
        "keywords": [
            "টিসিবি",
            "সেতু"
        ],
        "last_scraped": "2024-10-07T14:23:03.528411",
        "source": "প্রথম আলো",
        "old": true,
        "author": "বিশেষ প্রতিনিধি",
        "content": "সরকারি বিক্রয়কারী সংস্থা ট্রেডিং করপোরেশন অব বাংলাদেশের (টিসিবি) জন্য ৩৬২ কোটি ৯৩ লাখ টাকার সয়াবিন তেল, পাম তেল ও মসুর ডাল কেনা হচ্ছে। এর মধ্যে ৭৫ কোটি ৭২ লাখ ৫০ হাজার টাকার সয়াবিন তেল, ১৮৫ কোটি ৯০ লাখ টাকার পাম তেল ও ১০১ কোটি ৩০ লাখ টাকার মসুর ডাল।\nগতকাল সোমবার অর্থমন্ত্রী আবুল হাসান মাহমুদ আলীর সভাপতিত্বে অনুষ্ঠিত সরকারি ক্রয়সংক্রান্ত মন্ত্রিসভা কমিটির বৈঠকে এসব কেনার তিনটি প্রস্তাব অনুমোদিত হয়। প্রস্তাবগুলো নিয়মিত আলোচ্যসূচিতে ছিল না, টেবিলে উপস্থাপিত হয়েছিল। বৈঠক শেষে মন্ত্রিপরিষদ বিভাগের সমন্বয় ও সংস্কার সচিব মো. মাহমুদুল হোসাইন খান সাংবাদিকদের তা জানান।\nসচিব বলেন, টিসিবির জন্য স্থানীয়ভাবে উন্মুক্ত দরপত্র পদ্ধতিতে ৫০ লাখ লিটার সয়াবিন তেল কেনা হচ্ছে। প্রতি লিটারের দাম পড়বে ১৫১ টাকা ৪৫ পয়সা। কাজ পেয়েছে সোনারগাঁও সিক্সক্রাসিং মিলস লিমিটেড। এ ছাড়া পাম তেল কেনা হচ্ছে ১ কোটি ৩০ লাখ লিটার; প্রতি লিটারের দাম পড়বে ১৪৩ টাকা। কাজ পেয়েছে ঢাকার সুংসিং এডিবল অয়েল লিমিটেড। মসুর ডাল কেনা হচ্ছে ১০ হাজার টন; প্রতি কেজির দাম পড়বে ১০১ টাকা ৩০ পয়সা।\nএদিকে ৪ দশমিক ৮ কিলোমিটার দীর্ঘ বঙ্গবন্ধু সেতুর সংস্কারে ১২৮ কোটি টাকা ব্যয়ে ঠিকাদার নিয়োগের প্রস্তাব অনুমোদিত হয়েছে ক্রয় কমিটিতে। যৌথভাবে কাজ পেয়েছে সেকেন্ড হারবার ইঞ্জিনিয়ারিং কোম্পানি লিমিটেড ও চায়না রোড অ্যান্ড ব্রিজ করপোরেশন।\nসচিব বলেন, ১৯৯৮ সালে উন্মুক্ত হওয়া সেতুটির আয়ুষ্কাল ২৫ বছর ইতিমধ্যে অতিক্রান্ত হয়েছে; এখন সংস্কার করা দরকার। এ জন্য কিছু যন্ত্রপাতি প্রতিস্থাপন করতে হবে।\nসড়ক পরিবহন ও মহাসড়ক বিভাগের জাতীয় মহাসড়ক প্রকল্পের আওতায় ভারতের অর্থায়নে ৪১ কোটি টাকা ব্যয়ে কুমিল্লা (ময়নামতি)-ব্রাহ্মণবাড়িয়া (ধরখার) জাতীয় মহাসড়ক ৪ লেনে উন্নীত করতে প্রকল্প বাস্তবায়নে পরামর্শ নিয়োগের প্রস্তাব অনুমোদিত হয়েছে।\nএদিকে ‘বাংলাদেশ ইলেকট্রনিক পাসপোর্ট (ই-পাসপোর্ট) ও স্বয়ংক্রিয় বর্ডার নিয়ন্ত্রণ ব্যবস্থাপনা প্রবর্তন প্রকল্পের’ আওতায় ই-পাসপোর্ট প্রকল্পের ব্যয় তৃতীয় দফায় বেড়েছে ৪৫ কোটি ৩৮ লাখ টাকা। এ প্রকল্পে তিন দফায় মোট বেড়েছে ১৭০ কোটি টাকা। তৃতীয় দফা বৃদ্ধির পর মোট চুক্তিমূল্য দাঁড়ায় ৩ হাজার ৫১২ কোটি ৩৭ লাখ টাকা।\nএ ছাড়া মরক্কো থেকে ৪০ হাজার টন ডিএপি সার কেনার প্রস্তাব ক্রয় কমিটিতে অনুমোদিত হয়েছে। সচিব মো. মাহমুদুল হোসাইন খান বলেন, আন্তর্জাতিক বাজারে সারের দাম কমেছে। প্রতি টনের দাম পড়বে ৪৭৭ দশমিক ৫০ মার্কিন ডলার, যা আগে ছিল ৫৪৭ দশমিক ৫০ ডলার।"
    },
    {
        "url": "https://www.prothomalo.com/business/industry/c6n4j2v2mv",
        "title": "মে মাসে পাওয়া যাবে চাল, ডাল ও তেল | প্রথম আলো",
        "meta_description": "সারা দেশের এক কোটি পরিবার কার্ডধারীদের মধ্যে এই পণ্য বিক্রি করবে সরকারি সংস্থাটি। মঙ্গলবার সকালে রাজধানীর বারিধারা পার্কের পাশে উত্তর সিটি করপোরেশনের ১৮ নম্বর ওয়ার্ডে এ কার্যক্রম উদ্বোধন করবেন বাণিজ্য প্রতিমন্ত্রী আহসানুল ইসলাম।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo%2Fimport%2Fmedia%2F2018%2F05%2F03%2F8b598b09ca90d40f057d57cb1617c2f2-5aeb3009f2e64.jpg?rect=125%2C0%2C1350%2C900&auto=format%2Ccompress&fmt=webp&format=webp&w=640&dpr=1.3",
        "published_date": "2024-05-06T21:59:00",
        "keywords": [
            "টিসিবি",
            "ভর্তুকি",
            "ঢাকা উত্তর সিটি করপোরেশন"
        ],
        "last_scraped": "2024-10-07T14:23:21.360354",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "মাসিক কর্মসূচির অংশ হিসেবে আগামীকাল মঙ্গলবার থেকে ভর্তুকি মূল্যে পণ্য বিক্রি শুরু করবে সরকারি সংস্থা ট্রেডিং করপোরেশন অব বাংলাদেশ (টিসিবি)। সারা দেশের এক কোটি পরিবার কার্ডধারীদের মধ্যে এই পণ্য বিক্রি করবে সরকারি সংস্থাটি। আজ সোমবার এক সংবাদ বিজ্ঞপ্তিতে এ তথ্য জানিয়েছে টিসিবি।\nবিজ্ঞপ্তিতে বলা হয়, আগামীকাল সকাল সাড়ে ৯টায় রাজধানীর বারিধারা পার্কের পাশে উত্তর সিটি করপোরেশনের ১৮ নম্বর ওয়ার্ডে এ কার্যক্রম উদ্বোধন করবেন বাণিজ্য প্রতিমন্ত্রী আহসানুল ইসলাম। এ দফায় পরিবার কার্ডধারী একজন ক্রেতা সর্বোচ্চ দুই লিটার সয়াবিন অথবা কুঁড়ার (রাইস ব্র্যান) তেল, পাঁচ কেজি চাল, দুই কেজি করে মসুর ডাল কিনতে পারবেন। এর মধ্যে প্রতি লিটার সয়াবিন বা কুঁড়ার তেলের দাম রাখা হবে ১০০ টাকা। প্রতি কেজি চাল ৩০ টাকা, মসুর ডাল ৬০ টাকা দরে বিক্রি করবে টিসিবি।\nটিসিবি জানিয়েছে, সিটি করপোরেশন ও জেলা-উপজেলা প্রশাসনের সহযোগিতায় নির্ধারিত তারিখ ও সময় অনুযায়ী পরিবেশকেরা টিসিবির পণ্য বিক্রয় কার্যক্রম পরিচালিত হবে। এ সময়ে নিজ নিজ এলাকার পরিবেশকদের দোকান বা নির্ধারিত স্থান থেকে পণ্য কিনতে পারবেন পরিবার কার্ডধারী ব্যক্তিরা।\nটিসিবির তালিকায় চিনি ও পেঁয়াজের মতো পণ্যও থাকে। তবে এ দফায় এসব পণ্য বিক্রি করবে না টিসিবি।"
    },
    {
        "url": "https://www.prothomalo.com/business/p0fgwchc1y",
        "title": "আমদানি করা ভারতীয় পেঁয়াজ বিক্রি শুরু করেছে টিসিবি | প্রথম আলো",
        "meta_description": "আজ থেকে ঢাকা মহানগরের ১০০টি স্থানসহ গাজীপুর ও চট্টগ্রাম মহানগরের বিভিন্ন খোলাবাজারে এসব পেঁয়াজ বিক্রি হচ্ছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2024-04%2F4cf135fc-36db-47ac-b200-f8f36591d06e%2F03.jpg?rect=0%2C0%2C3264%2C2176&auto=format%2Ccompress&fmt=webp&format=webp&w=640&dpr=1.3",
        "published_date": "2024-04-02T19:19:00",
        "keywords": [
            "পেঁয়াজ",
            "আমদানি",
            "টিসিবি",
            "রাজধানী ঢাকা"
        ],
        "last_scraped": "2024-10-07T14:23:39.034701",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "ভারত থেকে আমদানি করা পেঁয়াজ খোলাবাজারে বিক্রি শুরু করেছে সরকারি সংস্থা ট্রেডিং করপোরেশন অব বাংলাদেশ (টিসিবি)। আমদানি করা এসব পেঁয়াজ প্রতি কেজি ৪০ টাকা বিক্রি করছে সংস্থাটি। প্রায় ১ হাজার ৬৫০ টন পেঁয়াজের প্রথম চালান গত রোববার দেশে এসে পৌঁছায়।\nআজ মঙ্গলবার সকালে রাজধানীর কারওয়ান বাজারে টিসিবি ভবনের সামনে আমদানি করা এই পেঁয়াজের বিক্রয় কার্যক্রম উদ্বোধন করেন বাণিজ্য প্রতিমন্ত্রী আহসানুল ইসলাম। এ সময় উপস্থিত ছিলেন বাণিজ্য মন্ত্রণালয়ের জ্যেষ্ঠ সচিব তপন কান্তি ঘোষ, টিসিবির চেয়ারম্যান মো. আরিফুল হাসান, জাতীয় ভোক্তা অধিকার সংরক্ষণ অধিদপ্তরের মহাপরিচালক এ এইচ এম সফিকুজ্জামান প্রমুখ।\nউদ্বোধনের পর আজ থেকে ঢাকা মহানগরের ১০০টি স্থানসহ গাজীপুর ও চট্টগ্রাম মহানগরের বিভিন্ন খোলাবাজারে এসব পেঁয়াজ বিক্রি হচ্ছে।\nসম্প্রতি পেঁয়াজের দাম বাড়ায় সরকার ভারত থেকে ৫০ হাজার টন পেঁয়াজ আমদানির সিদ্ধান্ত নেয়। এর মধ্যে ১ হাজার ৬৫০ টন পেঁয়াজের একটি চালান গত রোববার বিকেলে চুয়াডাঙ্গার দর্শনা আন্তর্জাতিক রেলওয়ে স্টেশনে এসে পৌঁছায়।\nপেঁয়াজ বিক্রির উদ্বোধনী অনুষ্ঠানে বাণিজ্য প্রতিমন্ত্রী আহসানুল ইসলাম বলেন, ‘ভারতের সঙ্গে দ্বিপক্ষীয় সম্পর্কের কারণে আমরা পেঁয়াজ পেয়েছি। তবে দাম কমাতে খানিকটা দেরি হয়েছে। ভারতের ৮০০ ডলারের পেঁয়াজ ৪০০ ডলারে আমরা আনতে পেরেছি।’ এ সময় ভারতের অভ্যন্তরীণ বিভিন্ন চ্যালেঞ্জ মোকাবিলা করে বাংলাদেশকে পেঁয়াজ দেওয়ার জন্য ভারতের বাণিজ্যমন্ত্রীকে ধন্যবাদ জানান প্রতিমন্ত্রী।\nবাজারে পণ্যের সরবরাহ বাড়াতে বাণিজ্য মন্ত্রণালয় কাজ করছে জানিয়ে আহসানুল ইসলাম আরও বলেন, পর্যায়ক্রমে বাকি পেঁয়াজ আনার ব্যবস্থা করা হবে। বর্তমানে ঢাকা ও চট্টগ্রামে এ বিক্রয় কার্যক্রম চলছে। তাতে পর্যায়ক্রমে দেশের অন্যান্য জায়গায় পেঁয়াজের দাম কমে যাবে।\nএ সময় এক প্রশ্নের জবাবে বাণিজ্য প্রতিমন্ত্রী জানান, নিত্যপ্রয়োজনীয় পণ্যের জন্য ভারত ছাড়াও মিয়ানমার, রাশিয়া ও ব্রাজিলের সঙ্গে বাণিজ্য চুক্তি নিয়ে কাজ করছে তাঁর মন্ত্রণালয়।\nঅনুষ্ঠানে বাণিজ্যসচিব তপন কান্তি ঘোষ বলেন, পেঁয়াজের এ আমদানি কার্যক্রম সরকারের সফল বাণিজ্য কূটনীতির ফল। ভারতের পেঁয়াজ রপ্তানি নিষেধাজ্ঞা থাকলেও বাংলাদেশের জন্য দেশটি বিশেষ কোটা রাখবে বলে আশা করেন তিনি।"
    },
    {
        "url": "https://www.prothomalo.com/business/f6wueeq6a4",
        "title": "ভারতীয় পেঁয়াজের প্রথম চালান দেশে এসে পৌঁছেছে | প্রথম আলো",
        "meta_description": "বাণিজ্য প্রতিমন্ত্রী আহসানুল হক জানিয়েছেন, আমদানি করা পেঁয়াজ ট্রেডিং করপোরেশন অব বাংলাদেশের (টিসিবি) মাধ্যমে ৪০ টাকা কেজি দরে বিক্রি করা হবে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2023-06%2F5fa5ec02-baf6-416e-a280-f0ce75cc0c50%2FONION.jpg?rect=10%2C0%2C405%2C270&auto=format%2Ccompress&fmt=webp&format=webp&w=640&dpr=1.3",
        "published_date": "2024-03-31T21:58:00",
        "keywords": [
            "টিসিবি",
            "পেঁয়াজ",
            "আমদানি",
            "ভারত"
        ],
        "last_scraped": "2024-10-07T14:23:56.332993",
        "source": "প্রথম আলো",
        "old": true,
        "author": "প্রতিনিধি",
        "content": "ভারতের মহারাষ্ট্র রাজ্যের নাসিক জেলা থেকে ১ হাজার ৬৫০ টন পেঁয়াজের একটি চালান আজ রোববার বিকেলে চুয়াডাঙ্গার দর্শনা আন্তর্জাতিক রেলওয়ে স্টেশনে এসে পৌঁছেছে। ভারতীয় রেলওয়ের ৪২টি ওয়াগন ভর্তি পেঁয়াজের চালান দর্শনায় পৌঁছানোর পর উদ্ভিদ সঙ্গনিরোধ বা কোয়ারেন্টিন কার্যক্রম শুরু হয়েছে। পরীক্ষা-নিরীক্ষা শেষে রাতেই চালানটি সিরাজগঞ্জের পথে রওনা হওয়ার কথা রয়েছে।\nসম্প্রতি পেঁয়াজের দাম বাড়ায় সরকার ভারত থেকে ৫০ হাজার টন পেঁয়াজ আমদানির সিদ্ধান্ত নেয়। আজ দেশে যে পেঁয়াজ এসেছে, তা সেই আমদানির প্রথম চালান। ঢাকায় রোববার দুপুরে দ্রব্যমূল্য ও বাজার পর্যালোচনা বিষয়ক টাস্কফোর্স কমিটির সভা শেষে বাণিজ্য প্রতিমন্ত্রী আহসানুল হক জানিয়েছেন, আমদানি করা পেঁয়াজ ট্রেডিং করপোরেশন অব বাংলাদেশের (টিসিবি) মাধ্যমে ৪০ টাকা কেজি দরে বিক্রি করা হবে।\nসংশ্লিষ্ট সূত্রে জানা গেছে, ভারতের রাজধানী দিল্লির ন্যাশনাল কো-অপারেটিভ এক্সপোর্ট লিমিটেড এই পেঁয়াজের রপ্তানিকারক প্রতিষ্ঠান। বাংলাদেশে এই পেঁয়াজের আমদানিকারক টিসিবি। প্রতি টন ৪০০ ডলার দরে কেনা পেঁয়াজের মোট ক্রয়মূল্য ৬ লাখ ৬০ হাজার ডলার। নাসিক থেকে পণ্যবাহী ট্রেনের ৪২টি ওয়াগনে করে পেঁয়াজ বাংলাদেশে আনা হয়েছে।\nদর্শনা উদ্ভিদ সঙ্গনিরোধ কার্যালয়ের অতিরিক্ত উপপরিচালক মো. রফিকুল ইসলাম জানান, বিকেল সাড়ে পাঁচটার দিকে পেঁয়াজবাহী ট্রেনটি দর্শনায় এসে পৌঁছায়। এরপর সংস্থার পরিদর্শক কাজী ইয়াসির আরাফাতের নেতৃত্বে একটি প্রতিনিধিদল পেঁয়াজের নমুনা সংগ্রহ করে। নমুনা সংগ্রহ শেষে সন্ধ্যা থেকে প্রয়োজনীয় পরীক্ষা-নিরীক্ষা শুরু হয়েছে।\nমো. রফিকুল ইসলাম আরও বলেন, ‘বাইরে থেকে দেখে প্রাথমিকভাবে পেঁয়াজ ভালোই মনে হয়েছে। অণুবীক্ষণ যন্ত্র দিয়ে বাকি পরীক্ষার কাজ চলছে। রাত নয়টা নাগাদ পরীক্ষা-নিরীক্ষা শেষ হবে এবং ফলাফল জানা যাবে।’\nদর্শনা আন্তর্জাতিক রেলওয়ে স্টেশনের মাস্টার মীর্জা কামরুল হক প্রথম আলোকে জানান, উদ্ভিদ সঙ্গনিরোধ কার্যালয়ের ছাড়পত্র পাওয়ার পর পেঁয়াজভর্তি ৪২টি ওয়াগন সিরাজগঞ্জের উদ্দেশে ছেড়ে যাবে এবং সেখানে পণ্য খালাস করা হবে।"
    },
    {
        "url": "https://www.prothomalo.com/business/2a3eyy6o3g",
        "title": "রোববার রাতেই আসছে ভারতের পেঁয়াজ, বিক্রি হবে ৪০ টাকা কেজিতে | প্রথম আলো",
        "meta_description": "বাণিজ্য প্রতিমন্ত্রীর দাবি, রোজা শুরুর পর থেকে বাজারে অধিকাংশ পণ্যের দাম কমেছে। সব পণ্যের মজুত ভালো।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2023-06%2F5fa5ec02-baf6-416e-a280-f0ce75cc0c50%2FONION.jpg?rect=10%2C0%2C405%2C270&auto=format%2Ccompress&fmt=webp&format=webp&w=640&dpr=1.3",
        "published_date": "2024-03-31T15:52:00",
        "keywords": [
            "টিসিবি",
            "পেঁয়াজ"
        ],
        "last_scraped": "2024-10-07T14:24:14.039419",
        "source": "প্রথম আলো",
        "old": true,
        "author": "বিশেষ প্রতিনিধি",
        "content": "আজ রোববার রাতের মধ্যেই ভারত থেকে ট্রেনে পেঁয়াজ আসছে বাংলাদেশে। আগামীকাল সোমবার থেকে পরিবেশকদের এই পেঁয়াজ দেওয়া হবে। ভারত বাংলাদেশকে যে ৫০ হাজার টন পেঁয়াজ দেওয়ার প্রতিশ্রুতি দিয়েছে, তার মধ্যে প্রথম চালানে আসছে ১ হাজার ৬৫০ টন পেঁয়াজ।\nসচিবালয়ে আজ দুপুরে বাণিজ্য প্রতিমন্ত্রী আহসানুল ইসলাম এসব তথ্য দেন। এর আগে ‘দ্রব্যমূল্য ও বাজার পরিস্থিতি পর্যালোচনা–বিষয়ক টাস্কফোর্স’ সভায় অংশ নেন তিনি।\nবাণিজ্য প্রতিমন্ত্রী বলেন, টিসিবির মাধ্যমে এই পেঁয়াজ প্রতি কেজি ৪০ টাকায় ঢাকা ও চট্টগ্রামে বিক্রি করা হবে। বাণিজ্য প্রতিমন্ত্রীর দাবি, রোজা শুরুর পর থেকে বাজারে অধিকাংশ পণ্যের দাম কমেছে।\nআহসানুল ইসলাম বলেন, সব পণ্যেরই মজুত ভালো। সে জন্য ধারণা করা হচ্ছে, বাজার পরিস্থিতি স্বাভাবিক থাকবে। খুচরা বাজারে বর্তমানে ৬০ থেকে ৬৫ টাকা কেজিতে পেঁয়াজ বিক্রি হচ্ছে।\nশুধু ঢাকা ও চট্টগ্রামে কেন, সারা দেশের অন্য এলাকার মানুষ কি ৪০ টাকা কেজিতে এই পেঁয়াজ খেতে পারবেন না, এমন প্রশ্নের জবাবে আহসানুল ইসলাম বলেন, ঢাকা ও চট্টগ্রামে ৪০ টাকা কেজিতে বিক্রি হলেই সারা দেশে তার প্রভাব পড়বে।"
    },
    {
        "url": "https://www.prothomalo.com/bangladesh/district/j1ob93lfv2",
        "title": "টিসিবির পণ্য নিতে আসা ব্যক্তিকে ইউপি চেয়ারম্যানের কিল–ঘুষি, ভিডিও ভাইরাল | প্রথম আলো",
        "meta_description": "দীর্ঘক্ষণ অপেক্ষা করেও টিসিবির মালামাল না পাওয়ায় উপস্থিত কার্ডধারীদের মধ্যে হইচই শুরু হয়। এতেই চেয়ারম্যান মোসাব্বির ক্ষিপ্ত হয়ে ওঠেন।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2020-09%2F5347b0de-7a02-4f6c-963c-bf97da576b11%2Fgaibandha.png?rect=0%2C0%2C1600%2C1067&auto=format%2Ccompress&fmt=webp&format=webp&w=640&dpr=1.3",
        "published_date": "2024-03-20T17:54:00",
        "keywords": [
            "টিসিবি",
            "ইউপি চেয়ারম্যান",
            "ভাইরাল ভিডিও",
            "ইউনিয়ন পরিষদ",
            "গাইবান্ধা",
            "রংপুর বিভাগ"
        ],
        "last_scraped": "2024-10-07T14:24:30.566161",
        "source": "প্রথম আলো",
        "old": true,
        "author": "প্রতিনিধি",
        "content": "টিসিবির পণ্য নিতে আসা এক অসচ্ছল ব্যক্তিকে কিল-ঘুষি মেরে আহত করেছেন গাইবান্ধা সদর উপজেলার রামচন্দ্রপুর ইউনিয়ন পরিষদের (ইউপি) চেয়ারম্যান মোসাব্বির হোসেন। গতকাল মঙ্গলবার বিকেল ৫টার দিকে ইউপি কার্যালয়ে এ ঘটনার ভিডিও সামাজিক যোগাযোগমাধ্যম ফেসবুকে ছড়িয়ে পড়েছে।\nভুক্তভোগী মোজাহিদুল ইসলাম রামচন্দ্রপুর ইউনিয়নের বড় মহানন্দপুর গ্রামের বাসিন্দা। ঘটনার পর তাঁকে গাইবান্ধা জেনারেল হাসপাতালে ভর্তি করা হয়। তাঁর স্ত্রী রুমা বেগমের নামে একটি টিসিবির (ট্রেডিং করপোরেশন অব বাংলাদেশ) কার্ড রয়েছে। মোজাহিদুল ইসলামের অভিযোগ, স্ত্রী রুমা বেগমের টিসিবির কার্ডের মালামাল নিতে ইউনিয়ন পরিষদে গিয়ে তিনি এই হামলার শিকার হন।\nঘটনার সময় এক প্রত্যক্ষদর্শীর ধারণ করা একটি ভিডিও ফেসবুকে ছড়িয়ে পড়ে। ভিডিওতে দেখা যায়, ইউপি চেয়ারম্যান মোসাব্বির পরিষদে থাকা বেশ কিছু লোকজনকে বের করে দিচ্ছেন। এ সময় গেটের কাছে দাঁড়িয়ে থাকা মোজাহিদুল ইসলাম (৪৫) নামের এক অসচ্ছল ব্যক্তিকে কিল-ঘুষি মারতে থাকেন চেয়ারম্যান। তিনি তাঁকে ধাক্কিয়ে ধাক্কিয়ে বের করে দিচ্ছেন।\nঅভিযোগের বিষয়ে ইউপি চেয়ারম্যান মোসাব্বির হোসেন আজ বুধবার বিকেলে মুঠোফোনে প্রথম আলোকে বলেন, ‘মোজাহিদুল ইসলামসহ কয়েকজন মাদকাসক্ত ব্যক্তি টিসিবির ডিলারের কাছে চাঁদা দাবি করে। টিসিবির ডিলারের টাকা ছিনতাইয়ের পরিকল্পনা করে। বিকেলে তারা ডিলারের কাছ থেকে টাকা ছিনিয়ে নেওয়ার চেষ্টা চালায়। টাকার ব্যাগ নিয়ে টানাহেঁচড়া করতে থাকে। এ নিয়ে বিশৃঙ্খলার সৃষ্টি হয়। এক ইউপি সদস্য বিষয়টি আমাকে ফোনে জানায়। ঘটনাস্থলে এসে দেখি, তারা ডিলারের ব্যাগ নিয়ে টানাটানি করছে। বাধা দিলে তারা আমার ও ইউপি সদস্যদের ওপর চড়াও হয়। পরে পরিস্থিতি শান্ত করতে আমি পরিষদ কার্যালয় থেকে তাকে বের করে দিই। তাকে কোনো মারধর, কিল-ঘুষি মারি নাই।’\nতবে মোজাহিদুল ইসলাম বলেন, গতকাল সকাল থেকেই ইউনিয়ন পরিষদে টিসিবির কার্ডের মালামাল দেওয়া হচ্ছিল। বিকেল ৩টার দিকে সর্বশেষ প্রায় ৫০ থেকে ৫৫ জন কার্ডধারীকে মালামাল দিতে সময়ক্ষেপণ করেন সংশ্লিষ্ট ডিলার। পরে চেয়ারম্যান মোসাব্বির হোসেন ও ডিলারের পক্ষ থেকে উপস্থিত সবাইকে অপেক্ষা করতে বলা হয়। অপেক্ষা করেও বিকেল ৫টা পর্যন্ত মালামাল পাওয়া যায়নি। এ নিয়ে উপস্থিত কার্ডধারীদের মধ্যে হইচই শুরু হয়। এতেই চেয়ারম্যান মোসাব্বির ক্ষিপ্ত হয়ে ওঠেন।\nমোজাহিদুল আরও বলেন, ‘চেয়ারম্যান হঠাৎ করে আমার ওপর অতর্কিতভাবে হামলা চালান। এ সময় তিনি আমার মাথা, বুকে ও পিঠে কিল-ঘুষ মারতে থাকেন। একপর্যায়ে তাকে ধাক্কিয়ে ধাক্কিয়ে পরিষদ থেকে বের করে দেন। এতে গুরুতর আহত হই।’এ ঘটনার প্রতিকার চেয়ে চেয়ারম্যানের বিরুদ্ধে সদর থানায় একটি লিখিত অভিযোগ করেছেন মোজাহিদুল ইসলাম। সদর থানার ভারপ্রাপ্ত কর্মকর্তা (ওসি) মাসুদ রানা বলেন, বিষয়টি তদন্ত করে ব্যবস্থা গ্রহণ করা হবে।"
    },
    {
        "url": "https://www.prothomalo.com/business/o5mhmta4hk",
        "title": "টিসিবির সমঝোতা স্মারক স্বাক্ষর, রাশিয়া থেকে ভোগ্যপণ্য আমদানির আগ্রহ | প্রথম আলো",
        "meta_description": "সমঝোতা স্মারক চুক্তি নয়, এটি একধরনের ইচ্ছার বহিঃপ্রকাশ। এটি সই হলে পরবর্তী সময়ে তা পণ্য সরবরাহের ভিত্তি হিসেবে বিবেচিত হবে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2024-03%2Fb764a61a-b124-4dd1-b3a4-e19d4754f331%2FWhatsApp_Image_2024_03_10_at_6_56_39_PM.jpeg?rect=0%2C0%2C1200%2C800&auto=format%2Ccompress&fmt=webp&format=webp&w=640&dpr=1.3",
        "published_date": "2024-03-10T19:43:00",
        "keywords": [
            "টিসিবি",
            "সমঝোতা",
            "রাশিয়া",
            "বাংলাদেশ"
        ],
        "last_scraped": "2024-10-07T14:24:48.866599",
        "source": "প্রথম আলো",
        "old": true,
        "author": "বাণিজ্য ডেস্ক",
        "content": "বাণিজ্য মন্ত্রণালয়ের আওতাধীন সংস্থা ট্রেডিং করপোরেশন অব বাংলাদেশ (টিসিবি) এবং রুশ ফেডারেশনের কৃষি মন্ত্রণালয়ের আওতাধীন জেএসসি ফরেন ইকোনমিক করপোরেশন প্রোডিন্টোর্গের মধ্যে সমঝোতা স্মারক সই হয়েছে।\nরাশিয়ার পক্ষে প্রোডিন্টোর্গের সাধারণ পরিচালক আন্দ্রে গোলভানভ এবং বাংলাদেশের পক্ষে টিসিবির চেয়ারম্যান ব্রিগেডিয়ার জেনারেল মো. আরিফুল হাসান, পিএসসি সমঝোতা স্মারকে সই করেন। খবর বিজ্ঞপ্তি\nএ অনুষ্ঠানে উপস্থিত ছিলেন বাণিজ্য প্রতিমন্ত্রী আহসানুল ইসলাম। তিনি বলেন, রাশিয়া বাংলাদেশের উন্নয়ন সহযোগী ও বন্ধুপ্রতিম রাষ্ট্র। রাশিয়ার সঙ্গে সমঝোতা স্মারক খাদ্যনিরাপত্তায় সহায়ক ভূমিকা পালন করবে। শুধু রাশিয়াই নয়, ভারত ও মিয়ানমারের সঙ্গেও নিত্যপ্রয়োজনীয় পণ্য আমদানি-রপ্তানির লক্ষ্যে চুক্তি প্রক্রিয়াধীন আছে। মাননীয় প্রধানমন্ত্রীর নির্দেশনায় বাণিজ্য মন্ত্রণালয় দেশের রপ্তানিযোগ্য পণ্যের বাজার সম্প্রসারণে কাজ করছে।\nএ সময় ঢাকায় রুশ ফেডারেশনের রাষ্ট্রদূত আলেকসান্ডার মান্তিতস্কি, বাণিজ্য মন্ত্রণালয়ের জ্যেষ্ঠ সচিব তপন কান্তি ঘোষ ও মন্ত্রণালয়ের ঊর্ধ্বতন কর্মকর্তারা উপস্থিত ছিলেন।\nঢাকায় রুশ ফেডারেশনের দূতাবাস গত বছরের ২২ জুন পররাষ্ট্র মন্ত্রণালয়ে প্রেরিত এক নোট ভারবালের মাধ্যমে জানায়, রুশ ফেডারেশনের কৃষি মন্ত্রণালয়ের অধীন যৌথ মূলধনী কোম্পানি প্রোডিন্টোর্গ বাংলাদেশে জিটুজি ভিত্তিতে বিভিন্ন ভোগ্যপণ্য যেমন হলুদ, মটর, ছোলা, মসুর ডাল, সূর্যমুখী তেল ইত্যাদি সরবরাহে আগ্রহ প্রকাশ করেছে।\nসমঝোতা স্মারক চুক্তি নয়, এটি একধরনের ইচ্ছার বহিঃপ্রকাশ। এটি সই হলে পরবর্তী সময়ে তা পণ্য সরবরাহের ভিত্তি হিসেবে বিবেচিত হবে।"
    },
    {
        "url": "https://www.prothomalo.com/business/2dlx11ismg",
        "title": "টিসিবি কার্ডধারীদের তালিকা হালনাগাদ হচ্ছে, জানিয়েছেন বাণিজ্য প্রতিমন্ত্রী | প্রথম আলো",
        "meta_description": "টিসিবি কার্ডধারীদের তালিকা হালনাগাদ হচ্ছে, জানিয়েছেন বাণিজ্য প্রতিমন্ত্রী",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2024-03%2F83655c1e-832c-4b4e-aa07-128fb43b2498%2FUntitled_3.jpg?rect=50%2C0%2C540%2C360&auto=format%2Ccompress&fmt=webp&format=webp&w=640&dpr=1.3",
        "published_date": "2024-03-07T20:30:00",
        "keywords": [
            "টিসিবি",
            "বাণিজ্য"
        ],
        "last_scraped": "2024-10-07T14:25:05.671689",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "টিসিবি কার্ডধারীদের তালিকা হালনাগাদ করা হচ্ছে বলে জানিয়েছেন বাণিজ্য প্রতিমন্ত্রী আহসানুল ইসলাম। তিনি বলেছেন, দেশব্যাপী স্থানীয় জনপ্রতিনিধিদের মাধ্যমে টিসিবি কার্ডধারীদের তালিকা হালনাগাদের কাজটি করা হচ্ছে।\nআজ বৃহস্পতিবার রাজধানীর তেজগাঁও এলাকার পলিটেকনিক মাঠে ‘দেশব্যাপী এক কোটি ফ্যামিলি কার্ডধারী নিম্ন আয়ের পরিবারের মধ্যে টিসিবি পণ্য বিক্রয় কার্যক্রম-মার্চ ২০২৪’–এর উদ্বোধনী অনুষ্ঠানে প্রধান অতিথির বক্তব্যে বাণিজ্য প্রতিমন্ত্রী এসব কথা বলেন। বাণিজ্য মন্ত্রণালয়ের এক সংবাদ বিজ্ঞপ্তিতে এ কথা জানানো হয়েছে।\nসরকারি সংস্থা ট্রেডিং করপোরেশন অব বাংলাদেশের (টিসিবি) মাধ্যমে সারা দেশে দরিদ্র মানুষের মধ্যে কার্ডের মাধ্যমে বিভিন্ন পণ্য বিক্রয় করা হয়।\nঅনুষ্ঠানে বাণিজ্য প্রতিমন্ত্রী আহসানুল ইসলাম বলেন, আগামী দিনে টিসিবি ডিলারশিপ স্থায়ী করা হবে, যাতে মানুষকে দীর্ঘ সময় লাইনে দাঁড়িয়ে কষ্ট করতে না হয়। কার্ডধারীরা সুবিধাজনক সময়ে এসে পণ্য নিতে পারেন। তিনি আরও বলেন, ‘বাজারব্যবস্থাকে আরও শক্তিশালী করা হবে। পণ্যের সরবরাহ লাইন ত্রুটিমুক্ত করা হবে।’\nচিনি বিক্রি নিয়ে সাংবাদিকের এক প্রশ্নের জবাবে আহসানুল ইসলাম জানান, টিসিবির চিনি আগের দামে বিক্রি হবে, দাম বাড়ানো হবে না। চিনির পর্যাপ্ত মজুত আছে। বাজারে চিনির কোনো সংকট হবে না।\n৭ মার্চ প্রসঙ্গে বাণিজ্য প্রতিমন্ত্রী বলেন, ‘জাতির পিতা বঙ্গবন্ধু শেখ মুজিবুর রহমানের ঐতিহাসিক ভাষণের দিন আজ, যে ভাষণে বঙ্গবন্ধু জাতিকে স্বাধীনতা সংগ্রামের দিকনির্দেশনা দিয়েছিলেন। জাতির পিতার ভাষণটি  আজ বিশ্বের ঐতিহাসিক দলিল।’\nএ সময় টিসিবির চেয়ারম্যান মো. আরিফুল হাসান, টিসিবির অতিরিক্ত পরিচালক আবুল হাসনাত চৌধুরীসহ সংশ্লিষ্টরা উপস্থিত ছিলেন।"
    },
    {
        "url": "https://www.prothomalo.com/business/iwkfg3ivx9",
        "title": "এক দিন পরেই চিনির বর্ধিত দাম প্রত্যাহার করল টিসিবি | প্রথম আলো",
        "meta_description": "রোজার আগে একধাপে চিনির দাম এতটা বৃদ্ধির সিদ্ধান্ত নিয়ে সমালোচনা হওয়ায় ২৪ ঘণ্টার মধ্যে তারা দাম আগের ৭০ টাকাই বহাল রাখার সিদ্ধান্ত নিয়েছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2023-09%2F8cf616b8-2279-49b8-8c5d-ea4340faba3e%2FSugar.jpg?rect=4%2C0%2C363%2C242&auto=format%2Ccompress&fmt=webp&format=webp&w=640&dpr=1.3",
        "published_date": "2024-03-07T12:21:00",
        "keywords": [
            "দাম বৃদ্ধি",
            "চিনি",
            "টিসিবি",
            "সুখবর"
        ],
        "last_scraped": "2024-10-07T14:25:23.027150",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "চিনির দাম বাড়ানোর সিদ্ধান্ত থেকে পিছিয়েছে ট্রেডিং করপোরেশন অব বাংলাদেশ (টিসিবি)। টিসিবির মুখপাত্র হুমায়ূন কবির আজ সকালে এক অডিও বার্তায় সাংবাদিকদের জানিয়েছেন, টিসিবির চিনির মূল্য ১০০ টাকা নয়, আগের মূল্য ৭০ টাকাই থাকবে।\nবিষয়টি হলো, টিসিবি পরিবার কার্ডধারী এক কোটি পরিবারের মধ্যে যে চিনি বিক্রি করে থাকে, তার দাম গতকাল কেজিতে ৩০ টাকা বাড়িয়েছিল। কিন্তু রোজার আগে একধাপে চিনির দাম এতটা বৃদ্ধির সিদ্ধান্ত নিয়ে সমালোচনা হওয়ায় ২৪ ঘণ্টার মধ্যে তারা সেই সিদ্ধান্ত প্রত্যাহার করে দাম আগের ৭০ টাকাই বহাল রাখার সিদ্ধান্ত নিয়েছে।\nদাম বাড়ানোর বিষয়ে জানতে চাইলে টিসিবির মুখপাত্র হুমায়ূন কবির গতকাল প্রথম আলোকে বলেন, ভর্তুকি কমাতে চিনির দাম সমন্বয় করতে হয়েছে; এরপরও সরকার আগের চেয়ে বেশি পরিমাণে ভর্তুকি দিচ্ছে।\nএদিকে চট্টগ্রামভিত্তিক একটি চিনি কারখানার গুদামে আগুন লাগার ঘটনাকে অজুহাত হিসেবে দেখিয়ে ব্যবসায়ীরাও বাজারে চিনির দাম কিছুটা বাড়িয়েছেন, যদিও সে কারণে দেশের বাজারে এখনো চিনির বড় কোনো সংকট হয়নি। সরকারের বিভিন্ন উদ্যোগের ফলে সম্প্রতি চিনির দাম কিছুটা কমে এসেছিল।\nএদিকে গত ২২ ফেব্রুয়ারি সরকারি মিলের লাল চিনির দাম কেজিতে ২০ টাকা বাড়ানো ঘোষণা দেওয়ার কয়েক ঘণ্টা পর তা প্রত্যাহার করা হয়। বাংলাদেশ চিনি ও খাদ্য শিল্প করপোরেশন (বিএসএফআইসি) দাম বাড়ানোর সিদ্ধান্ত নেয়, কিন্তু ২২ ফেব্রুয়ারি রাতেই মন্ত্রণালয়ের নির্দেশে দাম বাড়ানোর এ সিদ্ধান্ত প্রত্যাহার করে তারা।"
    },
    {
        "url": "https://www.prothomalo.com/business/ld09ojviy4",
        "title": "রোজার আগে চিনির দাম বাড়াল টিসিবি, ব্যবসায়ীরাও বাড়াচ্ছেন | প্রথম আলো",
        "meta_description": "সরকারি সংস্থা ট্রেডিং করপোরেশন অব বাংলাদেশ (টিসিবি) কার্ডধারী এক কোটি পরিবারের মধ্যে যে চিনি বিক্রি করে থাকে, তার দাম কেজিতে ৩০ টাকা বাড়িয়েছে। ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2023-12%2F4f4e7122-66d2-4a75-80d1-0fb4eced8c28%2Fsalt_gb503ec24b_640.webp?rect=0%2C0%2C640%2C427&auto=format%2Ccompress&fmt=webp&format=webp&w=640&dpr=1.3",
        "published_date": "2024-03-07T10:50:00",
        "keywords": [
            "টিসিবি",
            "বাজার",
            "চিনি"
        ],
        "last_scraped": "2024-10-07T14:25:40.292839",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "সরকারি সংস্থা ট্রেডিং করপোরেশন অব বাংলাদেশ (টিসিবি) কার্ডধারী এক কোটি পরিবারের মধ্যে যে চিনি বিক্রি করে থাকে, তার দাম কেজিতে ৩০ টাকা বাড়িয়েছে। এদিকে চট্টগ্রামভিত্তিক একটি চিনি কারখানার গুদামে আগুন লাগার ঘটনাকে অজুহাত হিসেবে দেখিয়ে ব্যবসায়ীরাও বাজারে দাম বাড়াচ্ছেন পণ্যটির। যদিও দেশের বাজারে চিনির বড় কোনো সংকট এখনো হয়নি। সরকারের নানা উদ্যোগের ফলে সাম্প্রতিক সময়ে চিনির দাম কিছুটা কমেও এসেছিল।\nটিসিবি গতকাল বুধবার এক সংবাদ বিজ্ঞপ্তিতে জানায়, চলতি মাসে এক কোটি পরিবারের কাছে এক কেজি করে চিনি বিক্রি করা হবে। প্রতি কেজি চিনির দাম হবে ১০০ টাকা। আগে প্রতি কেজি ৭০ টাকায় বিক্রি করত টিসিবি। সেই হিসাবে টিসিবি চিনির দাম কেজিতে ৩০ টাকা বাড়াল।\nদাম বাড়ানোর বিষয়ে জানতে চাইলে টিসিবির মুখপাত্র হ‌ুমায়ূন কবির প্রথম আলোকে বলেন, ভর্তুকি কমাতে চিনির দাম সমন্বয় করতে হয়েছে। এরপরও সরকারকে আগের চেয়ে বেশি পরিমাণ ভর্তুকি দিতে হচ্ছে।\nমার্কিন ডলারের বাড়তি মূল্যের কারণে আমদানি খরচ বেশি পড়ায় দেশের বাজারে বেশ কয়েক মাস ধরে চিনির দাম বেশ চড়া। দাম নিয়ন্ত্রণে সরকার নানা পদক্ষেপ নিয়েছে। অভিযান পরিচালনা করেছে। কয়েক দফা দাম বেঁধে দিয়েও তা কার্যকর করতে পারেনি। সর্বশেষ গত মাসে চিনি আমদানির ওপর শুল্ক কমিয়েছে সরকার। তাতে সাম্প্রতিক সময়ে চিনির দাম কিছুটা কমেছে।\nকিন্তু চট্টগ্রামভিত্তিক একটি চিনি কারখানার গুদামে অগ্নিকাণ্ডের পর দাম বাড়াচ্ছেন ব্যবসায়ীরা। গত দুই দিনে চট্টগ্রামের বাজারে পাইকারি পর্যায়ে চিনির দাম কেজিতে ১ থেকে ২ টাকা বেড়েছে। অন্যদিকে খুচরায় দাম বেড়েছে ৫ টাকা পর্যন্ত। খুচরায় এখন প্রতি কেজি চিনি বিক্রি হচ্ছে ১৪২ থেকে ১৫০ টাকা। চট্টগ্রামের এই ঘটনার প্রভাব পড়েছে ঢাকার বাজারেও। ঢাকার পাইকারি বাজারে গতকাল প্রতি বস্তা (৫০ কেজি) চিনির দাম ৫০ থেকে ১০০ টাকা বেড়েছে। তাতে প্রতি বস্তা ৬ হাজার ৬০০ থেকে বেড়ে ৬ হাজার ৭০০ টাকা হয়েছে। ঢাকার খুচরা বাজারে অবশ্য এখনো সেভাবে প্রভাব পড়েনি।\nবাজারসংশ্লিষ্ট ব্যক্তিরা বলছেন, একটি কারখানায় আগুন লাগলেও তাতে বাজারে চিনির বড় কোনো সংকট তৈরি হয়নি। এ ছাড়া বাজার কমতির দিকে ছিল। এখন পরিস্থিতির সুযোগ নিয়ে একশ্রেণির অসাধু ব্যবসায়ী চিনির দাম বাড়ানোর পাঁয়তারা করছেন। রোজায় চিনির চাহিদা বাড়ে। এই সুযোগই নিতে চাইছেন পাইকারি ব্যবসায়ীরা।\nএ বিষয়ে বাংলাদেশ সুগার রিফাইনার্স অ্যাসোসিয়েশনের মহাসচিব ও দেশবন্ধু গ্রুপের ব্যবস্থাপনা পরিচালক (এমডি) গোলাম রহমান প্রথম আলোকে বলেন, ‘আমাদের সামাজিক প্রেক্ষাপটই এমন, যখন একটা দুর্ঘটনা ঘটে, তখন সুযোগ নিতে চায়। বাকি কারখানাগুলোর হাতে পর্যাপ্ত চিনি আছে। আমদানিও চলমান। সুতরাং বাজারে চিনির সংকট হবে না।’\nচট্টগ্রামের বাজার যেমন\nগত সোমবার বিকেলে চট্টগ্রামের কর্ণফুলী উপজেলার এস আলম সুপার রিফাইন্ড সুগার ইন্ডাস্ট্রিজের একটি গুদামে আগুন লাগে। এই কারখানা বড় সরবরাহকারী। গতকাল চট্টগ্রামের খাতুনগঞ্জে খোঁজ নিয়ে জানা যায়, গত তিন দিনে সরবরাহ আদেশে (এসও) কেজিতে ৫০ পয়সার মতো বেড়েছে চিনির দাম। সোমবার এসওতে প্রতি কেজি চিনি ১৩৩ টাকায় বিক্রি হয়েছে, যা গতকাল ১৩৩ টাকা ৫০ পয়সায় উঠেছে।\nদু-এক দিনের মধ্যে আগুনে পোড়া কারখানাটি উৎপাদনে ফিরবে জানিয়ে এস আলম সুপার রিফাইন্ড সুগার ইন্ডাস্ট্রিজের মহাব্যবস্থাপক মো. আকতার হোসেন বলেন, একটি গুদামে আগুন লাগলেও আরও চারটি গুদাম আছে। তাতে চিনির বাজারে প্রভাব পড়বে না।\nজানা গেছে, এস আলম সুপার রিফাইন্ড সুগার ইন্ডাস্ট্রিজের কারখানার পাঁচটি গুদাম রয়েছে। প্রতিটি গুদামের ধারণক্ষমতা ৬০ হাজার টন। এর মধ্যে কারখানার ১ নম্বর গুদামে আগুন লাগে। এই গুদামে কী পরিমাণ চিনি নষ্ট হয়েছে, তা নিয়ে গতকাল ঢাকায় বাণিজ্য প্রতিমন্ত্রী আহসানুল ইসলাম সাংবাদিকদের বলেন, সেখানে ২০ থেকে ৩০ হাজার টন চিনি ছিল। এতে বাজারে সংকট হবে না বলে মনে করেন তিনি।\nজাতীয় রাজস্ব বোর্ড (এনবিআর) সূত্রে জানা গেছে, গত তিন মাসে (ডিসেম্বর-ফেব্রুয়ারি) দেশে চিনি আমদানি হয়েছে ৩ লাখ ২৪ হাজার টন। গত বছর রোজার আগে আমদানি হয়েছিল সাড়ে ৪ লাখ টন।"
    },
    {
        "url": "https://www.prothomalo.com/bangladesh/district/sr01qbzcf0",
        "title": "ছোলার সরবরাহ নেই, চট্টগ্রামে টিসিবির কার্যক্রম বন্ধ | প্রথম আলো",
        "meta_description": "গুদামে ছোলার সরবরাহ না থাকায় চট্টগ্রামে গত রোববার থেকে বন্ধ রয়েছে ট্রেডিং করপোরেশন অব বাংলাদেশের (টিসিবি) পণ্য বিক্রি কার্যক্রম।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2024-02%2F2246b9f6-c20e-4956-a998-f2ce3080c831%2FUntitled_9.jpg?rect=1%2C0%2C1023%2C682&auto=format%2Ccompress&fmt=webp&format=webp&w=640&dpr=1.3",
        "published_date": "2024-02-29T13:08:00",
        "keywords": [
            "টিসিবি",
            "চট্টগ্রাম",
            "চট্টগ্রাম বিভাগ",
            "নিত্য পণ্য",
            "পণ্যবাজার"
        ],
        "last_scraped": "2024-10-07T14:25:56.861882",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "গুদামে ছোলার সরবরাহ না থাকায় চট্টগ্রামে গত রোববার থেকে বন্ধ রয়েছে ট্রেডিং করপোরেশন অব বাংলাদেশের (টিসিবি) পণ্য বিক্রি কার্যক্রম। এর আগে গত ১৫ ফেব্রুয়ারি চট্টগ্রামে টিসিবির ফেব্রুয়ারি মাসের পণ্য বিক্রি কার্যক্রম উদ্বোধন করছিলেন বাণিজ্য প্রতিমন্ত্রী আহসানুল ইসলাম।\nডিলাররা জানিয়েছেন, বিক্রয় আদেশ (ডিও) হলেও ছোলা না থাকায় বর্তমানে পণ্য বিক্রি বন্ধ রয়েছে। গুদামে পর্যাপ্ত ছোলা না থাকায় কয়েক দিন টিসিবির পণ্য দেওয়া হচ্ছে না। নগরে টিসিবির ডিলার মো. দিদারুল আলম বলেন, তাঁর আওতায় ২ হাজার ২০০ ভোক্তা রয়েছেন। এর মধ্যে ৫০ শতাংশ পণ্য বিক্রি শেষ করেছেন। বাকি ৫০ শতাংশ এখনো পাননি।\nটিসিবির তথ্য অনুযায়ী, চট্টগ্রাম জেলায় টিসিবির ভোক্তা প্রায় ৫ লাখ ৩৫ হাজার। এর মধ্যে ১ লাখ ৯৫ হাজার ভোক্তাকে পণ্য দেওয়া হয়েছে। সে হিসাবে এখনো প্রায় সাড়ে ৬৩ শতাংশ পণ্য বিক্রি বাকি রয়েছে।\nটিসিবি বর্তমানে ছোলা, মসুর ডাল, চাল ও সয়াবিন তেল বিক্রি করছে ভোক্তাদের কাছে। টিসিবি জানিয়েছে, ঢাকা থেকে পণ্য সরবরাহ না থাকায় প্রতিষ্ঠানটির চট্টগ্রামের গুদামে বর্তমানে পর্যাপ্ত ছোলা নেই। তাই অন্যান্য পণ্য বিক্রিও বন্ধ। কারণ, আলাদাভাবে পণ্য বিক্রির নিয়ম নেই।\nএদিকে পণ্য না পেয়ে ক্রেতারা ডিলারদের সঙ্গে মুঠোফোনে ও সরাসরি এসে যোগাযোগ করছেন বলে জানিয়েছেন তাঁরা। চট্টগ্রামে টিসিবি ডিলার সমিতির সভাপতি আবদুস ছবুর বলেন, ক্রেতারা প্রায়ই এসে যোগাযোগ করছেন। জানতে চাইছেন, কবে পণ্য পাবেন। ছোলা না থাকায় অন্যান্য পণ্যও বিক্রি করা যাচ্ছে না।\nকবে নাগাদ পণ্য বিক্রি শুরু হবে, তা জানতে চাইলে টিসিবির চট্টগ্রাম আঞ্চলিক কার্যালয়ের উপপরিচালক মো. শফিকুল ইসলাম প্রথম আলোকে বলেন, শুধু চট্টগ্রামে নয়, সারা দেশে কার্যক্রম বন্ধ রয়েছে। দু-তিন দিনের মধ্যে পণ্য বিক্রি শুরু হয়ে যাবে। এ ছাড়া কাউন্সিলরদের জানিয়ে দেওয়া হয়েছে এ বিষয়ে যাতে তাঁরা ভোক্তাদের জানিয়ে দেন।\nচলতি মাস থেকে টিসিবি স্মার্ট পরিবার কার্ডের মাধ্যমে ভোক্তাদের কাছে পণ্য বিক্রি করছে। টিসিবির নির্ধারিত ডিলার থেকে একজন ভোক্তা ৬০ টাকা দরে ২ কেজি মসুর ডাল, ১০০ টাকা দরে ২ লিটার সয়াবিন তেল, ৫৫ টাকা দরে ১ কেজি ছোলা ও ৩০ টাকা দরে সর্বোচ্চ ৫ কেজি চাল কিনতে পারবেন।"
    },
    {
        "url": "https://www.prothomalo.com/bangladesh/district/li0ddpi23w",
        "title": "নাটোরে মুদিদোকানির বাড়িতে পাওয়া গেল টিসিবির ৩৫০ লিটার সয়াবিন | প্রথম আলো",
        "meta_description": "নাটোরের সিংড়া উপজেলার বিলদহর বাজারের এক মুদিদোকানির বাড়ি থেকে ট্রেডিং করপোরেশন অব বাংলাদেশের (টিসিবি) ৩০০ লিটার সয়াবিন তেল জব্দ করেছে র‍্যাব।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2024-02%2Fd43cded2-e68c-4bef-b4d3-c70455e4b6dc%2FNatore_DH1248_20240202_413418294_1085175706166058_8457601197673310539_n.jpg?rect=300%2C0%2C1401%2C934&auto=format%2Ccompress&fmt=webp&format=webp&w=640&dpr=1.3",
        "published_date": "2024-02-02T22:13:00",
        "keywords": [
            "নাটোর",
            "সিংড়া",
            "টিসিবি",
            "অভিযান",
            "আটক",
            "তেল",
            "রাজশাহী বিভাগ"
        ],
        "last_scraped": "2024-10-07T14:26:13.704142",
        "source": "প্রথম আলো",
        "old": true,
        "author": "প্রতিনিধি",
        "content": "নাটোরের সিংড়া উপজেলার বিলদহর বাজারের এক মুদিদোকানির বাড়ি থেকে ট্রেডিং করপোরেশন অব বাংলাদেশের (টিসিবি) ৩৫০ লিটার সয়াবিন তেল জব্দ করেছে র‍্যাব। আজ শুক্রবার বিকেলে শাহ আলম খন্দকার (২৮) নামের ওই দোকানির বাড়িতে অভিযান চালিয়ে ওই তেল জব্দ করা হয়। এ ঘটনায় ওই দোকানিকে আটক করা হয়েছে।\n র‍্যাবের নাটোর ক্যাম্পের কোম্পানি কমান্ডার সঞ্জয় কুমার সরকার বিষয়টি প্রথম আলোকে নিশ্চিত করেছেন। আটক দোকানির স্বীকারোক্তির বরাত দিয়ে র‍্যাবের কর্মকর্তারা জানান, ২ লিটারের ১৭৫ বোতল সয়াবিন তেল জব্দ করা হয়েছে। গুরুদাসপুর উপজেলার নাজিরপুর ইউনিয়নের টিসিবির ডিলার রিপন আলীর কাছ থেকে গত বুধবার রাতে বোতলগুলো কিনেছিলেন ওই দোকানি।\nর‍্যাব ও স্থানীয় সূত্র জানায়, আজ বেলা ১১টার দিকে বোতলজাত ওই তেল ড্রামে ঢালছিলেন শাহ আলম। বিষয়টি দেখে স্থানীয় বাসিন্দাদের সন্দেহ হলে এলাকার কেউ একজন র‍্যাবকে খবর দেন। বেলা তিনটার দিকে র‍্যাবের সদস্যরা শাহ আলমের বাড়ি ঘেরাও করেন। পরে শাহ আলমের দেওয়া তথ্যমতে, বাড়ির টয়লেট ও খড়ি রাখার একটি ঘর থেকে ২ লিটারের ১১০টি বোতল ও ৬৫টি খালি বোতল জব্দ করা হয়। পরে তাঁর দোকান ১৩০ লিটার তেলভর্তি একটি ড্রাম জব্দ করে র‍্যাব।\nর‍্যাবের অভিযানের সময় শাহ আলম খন্দকার বলেন, টিসিবির ডিলার রিপন আলীর সঙ্গে পরিচয় ও সুসম্পর্কের কারণে প্রতি ২ লিটারের বোতলজাত তেল ২৯০ টাকায় কিনেছেন তিনি। বাড়তি লাভের আশায় টিসিবির তেল কিনেছেন বলে তিনি স্বীকার করেন।\nতবে ডিলার রিপন আলী তেল বিক্রির বিষয়টি অস্বীকার করেছেন। তিনি দাবি করেন, শাহ আলম খন্দকারের কাছে তিনি কোনো তেল বিক্রি করেননি। তাঁকে ফাঁসাতে ওই দোকানি তাঁর নাম নিচ্ছেন। তা ছাড়া ৩১ জানুয়ারি সবশেষ নাজিরপুর ইউনিয়নের টিসিবির পণ্য সুষ্ঠুভাবে বিতরণ করেছেন তিনি। সংশ্লিষ্ট ইউপি চেয়ারম্যান ও তদারকি কর্মকর্তার কাছ থেকে প্রত্যয়নপত্রও নিয়েছেন।\nনাজিরপুর ইউপির চেয়ারম্যান আয়ুব আলী প্রথম আলোকে বলেন, ৩১ জানুয়ারি টিসিবির কার্ডধারীদের মধ্যে সুষ্ঠুভাবে তেল, চাল ও ডাল বিতরণ করেছেন ডিলার। তাঁকে এ ব্যাপারে প্রত্যয়নপত্রও দেওয়া হয়েছে।\nর‍্যাবের কোম্পানি কমান্ডার সঞ্জয় কুমার সরকার বলেন, প্রাথমিক জিজ্ঞাসাবাদে টিসিবির ডিলার রিপন আলীর কাছ থেকে তেল কেনার কথা স্বীকার করেছেন দোকানি শাহ আলম। তাঁর দেওয়া তথ্যের ভিত্তিতে আরও কয়েকটি জায়গায় অবৈধভাবে মজুত করে রাখা টিসিবির পণ্য উদ্ধারে অভিযান অব্যাহত আছে। তদন্ত সাপেক্ষে অভিযুক্ত ব্যক্তিদের আটক করে পরবর্তী পদক্ষেপ নেওয়া হবে।"
    },
    {
        "url": "https://www.prothomalo.com/business/economics/jdccvw7mnd",
        "title": "টিসিবির জন্য ৩৯১ কোটি টাকার তেল ও ডাল কিনছে সরকার | প্রথম আলো",
        "meta_description": "আজ সচিবালয়ে অর্থমন্ত্রী আবুল হাসান মাহমুদ আলীর সভাপতিত্বে অনুষ্ঠিত ক্রয় কমিটির বৈঠকে ভোজ্যতেল ও মসুর ডালের প্রস্তাবগুলো অনুমোদিত হয়।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-01%2F2087bf8b-f89d-4005-a374-edaf66f1fe4d%2F8b598b09ca90d40f057d57cb1617c2f2_5aeb3009f2e64.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2024-01-23T21:30:00",
        "keywords": [
            "অর্থমন্ত্রী",
            "অর্থ মন্ত্রণালয়",
            "বাণিজ্য মন্ত্রণালয়",
            "টিসিবি",
            "ভোজ্য তেল"
        ],
        "last_scraped": "2024-10-07T14:26:31.454330",
        "source": "প্রথম আলো",
        "old": true,
        "author": "বিশেষ প্রতিনিধি",
        "content": "নিম্ন আয়ের মানুষের কাছে সাশ্রয়ী দামে বিক্রি করতে ট্রেডিং করপোরেশন অব বাংলাদেশের (টিসিবি) জন্য ভোজ্যতেল ও মসুর ডাল কেনা হচ্ছে। এতে মোট ব্যয় হবে ৩৯১ কোটি ১৯ লাখ টাকা। ভোজ্যতেলের মধ্যে এ দফায় দরপত্র ছাড়া সরাসরি পদ্ধতিতে কেনা হচ্ছে কুঁড়ার তেল (রাইস ব্রান অয়েল), পরিমাণ ১ কোটি ২০ লাখ লিটার। আর মসুর ডাল কেনা হচ্ছে দেশি দুটি প্রতিষ্ঠান থেকে ১০ হাজার টন ও ভারতীয় একটি প্রতিষ্ঠান থেকে ১০ হাজার টন।\nআজ মঙ্গলবার সচিবালয়ে অর্থমন্ত্রী আবুল হাসান মাহমুদ আলীর সভাপতিত্বে অনুষ্ঠিত সরকারি ক্রয়সংক্রান্ত মন্ত্রিসভা কমিটির বৈঠকে এ দুই পণ্য কেনার প্রস্তাব অনুমোদন দেওয়া হয়। বৈঠক সূত্রে তা জানা গেছে।\nসূত্রগুলো জানায়, টিসিবি তিনটি লটে ১ কোটি ২০ লাখ লিটার রাইস ব্রান তেল সরাসরি ক্রয়পদ্ধতিতে কেনার জন্য দর প্রস্তাব চাইলে এতে অংশ নেয় মজুমদার প্রোডাক্ট, মজুমদার ব্রান অয়েল মিলস ও আলী নেচারাল অয়েল মিলস অ্যান্ড অ্যাগ্রো ইন্ডাস্ট্রিজ। এতে মোট ব্যয় হবে ১৮৯ কোটি ৬০ লাখ টাকা। প্রতি লিটারের দাম পড়বে ১৫৮ টাকা।\nএদিকে বাণিজ্য মন্ত্রণালয়ের আরেক প্রস্তাবের পরিপ্রেক্ষিতে ভারতের উমা এক্সপো প্রাইভেট লিমিটেড থেকে কেনা হচ্ছে ১০ হাজার টন মসুর ডাল। এ ডাল কিনতে ৯৬ কোটি ১৪ লাখ টাকা ব্যয় হবে। প্রতি কেজি মসুর ডালের দাম পড়বে ১০১ টাকা ১৩ পয়সা। এ ছাড়া বগুড়ার রয় অ্যাগ্রো ফুড প্রোডাক্টস ও ঢাকার নাবিল নবা ফুডস লিমিটেডের কাছ থেকে কেনা হচ্ছে আরও ১০ হাজার টন মসুর ডাল। প্রতি কেজি ১০৫ টাকা ৪৫ পয়সা হিসাবে এতে মোট ব্যয় হবে ১০৫ কোটি ৪৫ লাখ টাকা।"
    },
    {
        "url": "https://www.prothomalo.com/business/ru8jxxszgu",
        "title": "মজুতদারদের বিরুদ্ধে কঠোর হবে সরকার: বাণিজ্য প্রতিমন্ত্রী | প্রথম আলো",
        "meta_description": "ঢাকায় টিসিবির মাধ্যমে পরিবার কার্ডধারীর মধ্যে চলতি জানুয়ারি মাসের পণ্য বিক্রি কার্যক্রম উদ্বোধনের সময় বাণিজ্য প্রতিমন্ত্রী এসব কথা বলেন।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2024-01%2Fc5ff1068-905c-4d93-be48-55b7c99e5b87%2FUntitled_5.jpg?rect=144%2C0%2C1350%2C900&auto=format%2Ccompress&fmt=webp&format=webp&w=640&dpr=1.3",
        "published_date": "2024-01-18T13:11:00",
        "keywords": [
            "প্রতিমন্ত্রী",
            "নিত্য পণ্য",
            "টিসিবি"
        ],
        "last_scraped": "2024-10-07T14:26:46.307153",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "বাণিজ্য প্রতিমন্ত্রী আহসানুল ইসলাম বলেছেন, ‘যারা সৎভাবে ব্যবসা করবে, তাদের সব ধরনের সহায়তা করা হবে। তবে যারা মজুতদারি করে পণ্যের দাম বৃদ্ধির চেষ্টা করবে, তাদের বিরুদ্ধে কঠোর হতে সরকার একটুও পিছপা হবে না।’\nআজ বৃহস্পতিবার সকালে রাজধানীর তাজমহল রোডে সরকারি সংস্থা ট্রেডিং করপোরেশন অব বাংলাদেশের (টিসিবি) মাধ্যমে এক কোটি পরিবার কার্ডধারীর মধ্যে চলতি জানুয়ারি মাসের পণ্য বিক্রি কার্যক্রম উদ্বোধনের সময় বাণিজ্য প্রতিমন্ত্রী এসব কথা বলেন।\nঅনুষ্ঠানে বিশেষ অতিথি ছিলেন বাণিজ্যসচিব তপন কান্তি ঘোষ, ভোক্তা অধিকার সংরক্ষণ অধিদপ্তরের মহাপরিচালক এ এইচ এম  সফিকুজ্জামান, টিসিবির চেয়ারম্যান ব্রিগেডিয়ার জেনারেল মো. আরিফুল হাসান ও স্থানীয় ওয়ার্ড কাউন্সিলর মো. সলিম উল্লাহ প্রমুখ।\nঅনুষ্ঠানে বাণিজ্য প্রতিমন্ত্রী বলেন, ‘ব্যবসায়ীদের ভয়ভীতি দেখানো সরকারের উদ্দেশ্য না। আমরা সবার সঙ্গে সমন্বয় করে কাজ করতে চাই। সরবরাহব্যবস্থায় কোনো ঘাটতি হলে সবার সঙ্গে কথা বলে তা সমাধান করা হবে। তবে কেউ মজুতদারি করলে সরকার কঠোর হতে পিছপা হবে না। ডিলাররাও (সরবরাহকারী) যাতে জবাবদিহির আওতায় আসে, সে জন্য প্রতিবছর তাদের নিয়োগ নবায়ন করা হবে।’\nআগামী পবিত্র রমজান মাস পর্যন্ত টিসিবির পণ্যের ক্ষেত্রে কোনো সরবরাহ ঘাটতি হবে না বলে জানান আহসানুল ইসলাম। তিনি বলেন, ‘আজকে আমরা তেল, চিনি নিয়ে উৎপাদকদের সঙ্গে আলোচনা করব। পর্যায়ক্রমে অন্যান্য পণ্য নিয়েও আলোচনা করা হবে। আগামী রমজান পর্যন্ত কোনো পণ্যের সংকট হবে না।’\nটিসিবির কার্যক্রমকে আরও বিস্তৃত করা হবে বলে জানান বাণিজ্য প্রতিমন্ত্রী। আহসানুল ইসলাম বলেন, ‘আমরা টিসিবির কার্যক্রমকে ট্রাক থেকে দোকান (ডিলারের) পর্যায়ে নিয়ে এসেছি। এখন এ কার্যক্রম যেন ন্যায্যমূল্যের দোকানের মতো হয়, সে জন্য কাজ করব। প্রধানমন্ত্রী তৈরি পোশাক ও অন্যান্য খাতের শ্রমিকদের টিসিবির কার্যক্রমের আওতায় আনার নির্দেশনা দিয়েছেন। এর আলোকে শ্রমিকদের জন্য আলাদা কার্ড করার সিদ্ধান্ত নিয়েছি। বর্তমান এক কোটি পরিবার কার্ডের মধ্যে ২০ লাখের স্মার্ট কার্ড তৈরি হয়ে গেছে। সেগুলো বিতরণ চলছে।’\nসরকারি সংস্থা টিসিবি প্রতি মাসে একবার দেশের এক কোটি পরিবারের মধ্যে পণ্য বিক্রি করে থাকে। টিসিবি জানিয়েছে, এ দফায় প্রত্যেক কার্ডধারীকে পাঁচ কেজি চাল, দুই কেজি মসুর ডাল ও দুই লিটার সয়াবিন তেল দেওয়া হবে। মসুর ডাল কেজিপ্রতি ৬০ টাকা, চাল ৩০ টাকা ও সয়াবিন তেল প্রতি লিটার ১০০ টাকা দামে বিক্রি করছে টিসিবি। তবে চলতি মাসের বিতরণ কার্যক্রম উদ্বোধনের সময় আজ এক কেজি করে চিনিও দেওয়া হয়েছে। রোজার সময় এসব পণ্যের সঙ্গে সারা দেশে ছোলা ও ঢাকা শহরের মধ্যে খেজুর বিক্রি করবে টিসিবি।\nটিসিবি জানিয়েছে, নিম্ন আয়ের এক কোটি উপকারভোগী পরিবারের মধ্যে ভর্তুকি মূল্যে এসব পণ্য বিক্রি এক মাস চলবে। সিটি করপোরেশন ও জেলা-উপজেলা প্রশাসনের সহযোগিতায় নির্ধারিত তারিখ ও সময় অনুযায়ী পরিবেশকেরা টিসিবির পণ্য বিক্রয় কার্যক্রম পরিচালনা করবেন। এ সময়ে নিজ নিজ এলাকার পরিবেশকদের দোকান বা নির্ধারিত স্থান থেকে পণ্য কিনতে পারবেন পরিবার কার্ডধারীরা।"
    },
    {
        "url": "https://www.prothomalo.com/business/65dqijbcce",
        "title": "টিসিবির পরিবার কার্ডধারীরা ডিসেম্বরের পণ্য পাবেন আগামীকাল থেকে | প্রথম আলো",
        "meta_description": "পরিবার কার্ডধারী একজন ক্রেতা দুই কেজি মসুর ডাল, পাঁচ কেজি চাল, দুই লিটার সয়াবিন তেল, দুই কেজি পেঁয়াজ ও এক কেজি চিনি কিনতে পারবেন।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-01%2F2087bf8b-f89d-4005-a374-edaf66f1fe4d%2F8b598b09ca90d40f057d57cb1617c2f2_5aeb3009f2e64.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2023-12-05T20:52:00",
        "keywords": [
            "টিসিবি",
            "পরিবার"
        ],
        "last_scraped": "2024-10-07T14:27:05.062746",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "আগামীকাল বুধবার সারা দেশে এক কোটি পরিবার কার্ডধারীর মধ্যে ভর্তুকি মূল্যে পণ্য বিক্রি শুরু করতে যাচ্ছে ট্রেডিং করপোরেশন অব বাংলাদেশ (টিসিবি)। এ দফায় চলতি ডিসেম্বর মাসের পণ্য পাবেন পরিবার কার্ডধারীরা।\nআজ মঙ্গলবার এক বিজ্ঞপ্তিতে টিসিবি জানিয়েছে, পরিবার কার্ডধারী একজন ক্রেতা দুই কেজি মসুর ডাল, পাঁচ কেজি চাল, দুই লিটার সয়াবিন তেল, দুই কেজি পেঁয়াজ ও এক কেজি চিনি কিনতে পারবেন। প্রতি কেজি মসুর ডালের দাম পড়বে ৬০ টাকা, চাল ৩০ টাকা ও পেঁয়াজ ৫০ টাকা।\nএ ছাড়া একজন ক্রেতা প্রতি লিটার ১০০ টাকা দরে সয়াবিন তেল এবং ৭০ টাকায় এক কেজি চিনি কিনতে পারবেন। তবে পেঁয়াজ ও চিনির জোগান কম থাকায় এ দুটি পণ্য প্রাপ্যতা সাপেক্ষে বিক্রি করবে টিসিবি। খুচরা বাজারে বর্তমানে প্রতি কেজি দেশি পেঁয়াজ ১২০ থেকে ১৩০ টাকা ও আমদানি করা পেঁয়াজ ১০০ থেকে ১২০ টাকায় বিক্রি হচ্ছে। আর চিনি বিক্রি হচ্ছে কমবেশি ১৫০ টাকায়।\nবিজ্ঞপ্তিতে টিসিবি আরও জানায়, আগামীকাল থেকে ঢাকা উত্তর সিটি করপোরেশনের পরিবার কার্ডধারীদের মধ্যে স্মার্ট কার্ড বিতরণ শুরু হবে। তেজগাঁওয়ের নাবিস্কো মোড়ে টিসিবির এই দফার বিক্রি কার্যক্রম ও স্মার্ট কার্ড বিতরণ করবেন বাণিজ্যমন্ত্রী টিপু মুনশি।\nটিসিবি পরিবার কার্ডের বাইরে ট্রাকে করেও বর্তমানে পণ্য বিক্রি কার্যক্রম চালিয়ে যাচ্ছে। গত নভেম্বর মাসের ১৩ তারিখ নতুন করে ট্রাকে পণ্য বিক্রি শুরু করে সংস্থাটি। ট্রাক থেকে বিক্রি করা হচ্ছে ডাল, তেল, আলু ও পেঁয়াজ। একটি ট্রাকে ৩০০ জনের পণ্য থাকে। টোকেন নিয়ে যে কেউ সে পণ্য নিতে পারেন।"
    },
    {
        "url": "https://www.prothomalo.com/business/uuh5wji69c",
        "title": "ভারতের আবাসন কোম্পানি থেকে কেনা হচ্ছে সয়াবিন তেল | প্রথম আলো",
        "meta_description": "অর্থমন্ত্রী আ হ ম মুস্তফা কামালের সভাপতিত্বে আজ বুধবার ঢাকায় সচিবালয়ে অনুষ্ঠিত সরকারি ক্রয়সংক্রান্ত মন্ত্রিসভা কমিটির বৈঠকে এ বিষয়ে প্রস্তাব অনুমোদিত হয়।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2023-11%2F81728595-4f51-44a8-b488-40db74de64f4%2Fistockphoto_905702822_170667a.jpg?auto=format%2Ccompress&fmt=webp&format=webp&w=576&dpr=1.3",
        "published_date": "2023-11-22T23:50:00",
        "keywords": [
            "সয়াবিন তেল",
            "টিসিবি",
            "অর্থমন্ত্রী",
            "তেল",
            "ভোজ্য তেল"
        ],
        "last_scraped": "2024-10-07T14:27:22.446606",
        "source": "প্রথম আলো",
        "old": true,
        "author": "বিশেষ প্রতিনিধি",
        "content": "ভারতীয় একটি আবাসন খাতের কোম্পানি থেকে ১ কোটি ১০ লাখ লিটার সয়াবিন তেল কেনা হচ্ছে। গ্রিন নেশন বিল্ডার্স অ্যান্ড ডেভেলপারস নামক প্রতিষ্ঠানটি থেকে প্রতি লিটার সয়াবিন তেল কেনা হচ্ছে ১৫৪ টাকার একটু বেশি দামে। সরকারি বিপণন সংস্থা ট্রেডিং করপোরেশন অব বাংলাদেশের (টিসিবি) মাধ্যমে সাশ্রয়ী দামে এ সয়াবিন তেল বিক্রি করা হবে।\nঅর্থমন্ত্রী আ হ ম মুস্তফা কামালের সভাপতিত্বে আজ বুধবার ঢাকায় সচিবালয়ে অনুষ্ঠিত সরকারি ক্রয়সংক্রান্ত মন্ত্রিসভা কমিটির বৈঠকে এ বিষয়ে একটি প্রস্তাব অনুমোদিত হয়। বৈঠক শেষে মন্ত্রিপরিষদ বিভাগের অতিরিক্ত সচিব সাঈদ মাহবুব খান সাংবাদিকদের এ তথ্য জানান।\nসাঈদ মাহবুব খান জানান, আন্তর্জাতিকভাবে উন্মুক্ত দরপত্র পদ্ধতিতে অংশ নিয়ে ভারতের গ্রিন নেশন বিল্ডার্স অ্যান্ড ডেভেলপারস সয়াবিন তেল বিক্রির কাজ পেয়েছে। এতে মোট ব্যয় হবে ১৪৩ কোটি ১৯ লাখ টাকা।\nটিসিবির তথ্য অনুযায়ী, ঢাকার বাজারে প্রতি লিটার খোলা সয়াবিন তেল ১৫০ থেকে ১৫৫ টাকা এবং বোতলজাত সয়াবিন তেল ১৩০ থেকে ১৬৮ টাকায় কেনাবেচা হচ্ছে। সারা দেশে ট্রাক সেলের মাধ্যমে ভর্তুকি দিয়ে টিসিবি সয়াবিন তেল ১০০ টাকা লিটারে বিক্রি করছে।"
    },
    {
        "url": "https://www.prothomalo.com/business/economics/0op7m1acev",
        "title": "টিসিবির পণ্য কিনতে না পেরে খালি হাতে ফিরছেন অনেকেই | প্রথম আলো",
        "meta_description": "রাজধানীর ৩০টি স্থানে সরকারি সংস্থা ট্রেডিং করপোরেশন অব বাংলাদেশের (টিসিবি) খোলাবাজারে পণ্য বিক্রির কার্যক্রম চলছে। প্রতিটি জায়গায় টোকেনের মাধ্যমে ৩০০ জনকে পণ্য দেওয়া হয়। ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2023-11%2F2041b014-2943-4f71-8a19-771b5fc4c086%2F20231114_TITO_0055042038.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2023-11-22T10:51:00",
        "keywords": [
            "টিসিবি",
            "পণ্যবাজার",
            "ভোগান্তি"
        ],
        "last_scraped": "2024-10-07T14:27:38.897682",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "রাজধানীর ৩০টি স্থানে সরকারি সংস্থা ট্রেডিং করপোরেশন অব বাংলাদেশের (টিসিবি) খোলাবাজারে পণ্য বিক্রির কার্যক্রম চলছে। প্রতিটি জায়গায় টোকেনের মাধ্যমে ৩০০ জনকে পণ্য দেওয়া হয়। ট্রাকেও ঠিক সেই পরিমাণ পণ্যই থাকে। ট্রাক এলাকায় যাওয়ার আগেই ভিড় জমে যায়। আবার ট্রাক আসার খবর আশপাশে জানাজানি হলে আরও অনেকে ছুটে আসেন। ততক্ষণে টিকিট প্রায় শেষ। ফলে টোকেন না পেয়ে অনেককেই খালি হাতে ফিরতে হয়।\nগতকাল মঙ্গলবার রাজধানীর তেজগাঁওয়ের নাবিস্কো কারখানার পেছনে, নাখালপাড়া এলাকা ও এফডিসি–সংলগ্ন এলাকায় টিসিবির ট্রাকে পণ্য বিক্রির স্থানগুলো ঘুরে দেখা গেছে, সকালে ট্রাক আসার পরে টোকেন পেতে ক্রেতাদের হুড়াহুড়ি লেগে যায়। এরপর টোকেন নিয়ে সারিতে দাঁড়ান সবাই। টোকেন দেওয়া শেষ হলে শুরু হয় পণ্য বিক্রি। কিন্তু প্রথম দফায় পণ্য নিয়ে একদল ফিরে যাওয়ার সময় বিষয়টি জানাজানি হয়। তখন দলে দলে আরও অনেকে ছুটে আসেন।\nমহাখালী সাততলা বস্তি থেকে নাবিস্কো কারখানার পেছনে পণ্য কিনতে আসা সত্তোরর্ধ চেনু মিয়া প্রথম আলোকে বলেন, ‘আমি প্রথম দফায় আসতে পারিনি। পরে দুপুরের দিকে এসে দেখি অনেক লোক। লাইনে (সারিতে) দাঁড়ালাম। আমাদের বলেছে পণ্য থাকলে দেবে। না পেলে চলে যাব।’ এই বৃদ্ধার মতো আরও অনেকেই টিকিটের জন্য অপেক্ষা করলেও তা পাননি। নাবিস্কো কারখানার পেছনে সাড়ে চার ঘণ্টা অপেক্ষা করে দেখা গেছে, ১৮০ থেকে ২০০ জন পণ্য না পেয়ে ফিরে গেছেন।\nটিসিবি এবার টোকেনের ব্যবস্থা করায় ট্রাকে পণ্য বিক্রিতে আগের চেয়ে শৃঙ্খলা ফিরেছে। টোকেন না পেলে তাই কেউ কেউ অপেক্ষা না করে নিজেদের কাজে চলে যেতে পারছেন। আগে এই পদ্ধতি না থাকায় অনেকেই দিনভর অপেক্ষা করেও পণ্য না পেয়ে ফিরতেন। এবার অপেক্ষার বিড়ম্বনা কম। যদিও কমদামে পণ্য পেতে কিছু লোক অপেক্ষা করেন।\nজুরাইনের ডিলার জাকির এন্টারপ্রাইজের স্বত্বাধিকারী জাকির হোসেন মোবাইল ফোনে প্রথম আলোকে বলেন, মানুষ পণ্য নিতে উপচে পড়া ভিড় করছেন। বিক্রির শুরুতে সামাল দিতে কষ্ট হচ্ছে। ৩০০-এর বেশি টোকেন দেওয়ার সুযোগ নেই। কিন্তু সময়ে সময়ে এসে অন্তত ২০০ মানুষ টোকেন না পেয়ে ফিরে যাচ্ছেন। সংখ্যাটা কখনো কখনো আরও বেশি হয়। কম দামে ভালো মানের পণ্য পাওয়ায় চাহিদা অনেকে বেড়েছে।\nনানা অনিয়ম ও বিশৃঙ্খলার কারণে টিসিবি দেড় বছর আগে খোলাবাজারে পণ্য বিক্রি বন্ধ করে দেয়। এরপর কার্ডের মাধ্যমে দেশের এক কোটি পরিবারের মধ্যে পণ্য বিক্রি চালু করে। বাজারের দ্রব্যমূল্য ঊর্ধ্বগতিতে থাকায় নতুন করে এক সপ্তাহ ধরে খোলাবাজারে আবার পণ্য বিক্রি শুরু করে টিসিবি। বাজারদরের চেয়ে প্রায় অর্ধেক দামে পণ্য পাওয়ায় এবারের কার্যক্রম ব্যাপকভাবে সাড়া ফেলেছে।\nটিসিবি বর্তমান কার্যক্রম সুষ্ঠুভাবে পরিচালনার পাশাপাশি পরিস্থিতি পর্যবেক্ষণ করছে এমন তথ্য দেন সংস্থাটির মুখপাত্র হুমায়ূন কবির। তিনি প্রথম আলোকে বলেন, ‘টোকেনের মাধ্যমে পণ্য দেওয়ার ফলে আগের চেয়ে শৃঙ্খলা এসেছে। আমরা আরও ভালোভাবে বর্তমান কার্যক্রম পরিচালনা করতে চাই। পাশাপাশি সার্বিক বিষয় বিবেচনায় নিয়ে কার্যক্রমের পরিসর বাড়ানোর চিন্তাও আছে।’\nটিসিবির পণ্য নেওয়ার জন্য মানুষের আগ্রহ বেড়েছে। তবে পণ্য পেতে আগের চেয়ে সময় বেশি লাগছে। কারণ, পণ্যগুলো দেওয়া হচ্ছে প্যাকেটে ভরে। ট্রাকে করে মালামাল নিয়ে আসার পরে ডিলারের সহযোগীরা আলু ও পেঁয়াজের মতো মালামাল দুই কেজি করে মেপে প্যাকেটে ভরেন। ডাল ও সয়াবিন তেল অবশ্য মোড়কজাত করা থাকে। ডাল-পেঁয়াজ আগে থেকে প্যাকেট করে রাখলে ভোগান্তি একটু কমতো বলে মনে করেন ক্রেতারা।\nএফডিসি এলাকার ক্রেতা নাসিমা খাতুন প্রথম আলোকে বলেন, ‘টোকেন আগেভাগে পেয়েছিলাম। কিন্তু ঠেলাঠেলিতে পণ্য নেওয়ার সারিতে পেছনে পড়ে যাই। মালামাল প্যাকেটে করে দেওয়ার ফলে সময় বেশি লাগছে। একটু কম দামে পণ্য নেওয়ার জন্য এক বেলা রোদের মধ্যে অপেক্ষা করছি। মালামাল আগে থেকে প্যাকেট করে নিয়ে আসলে সুবিধা হতো।’\nটিসিবি সূত্রে জানা গেছে, ডিলারেরা পণ্য বিক্রির আগের দিন ব্যাংকের মাধ্যমে টাকা জমা দিয়ে থাকেন। পরদিন সকালে টিসিবির গুদাম থেকে ট্রাকে পণ্য ভরে সরাসরি বিক্রির জন্য নির্ধারিত স্থানে চলে যায়। এ জন্য আলু-পেঁয়াজ প্যাকেট করার মতো সময় থাকে না। যদিও ডিলাররা পর্যাপ্তসংখ্যক সহযোগী রেখে পণ্য বিক্রি করে থাকেন।\nউল্লেখ্য, টোকেন পেলে একেকজন ক্রেতা টিসিবির ট্রাক থেকে দুই কেজি করে মসুর ডাল, আলু ও পেঁয়াজ এবং দুই লিটার সয়াবিন তেল কিনতে পারেন। প্রতি কেজি পেঁয়াজ ৫০ টাকা, আলু ৩০ টাকা ও মসুর ডাল ৬০ টাকায় এবং প্রতি লিটার সয়াবিন তেল ১০০ টাকায় বিক্রি হয়। টোকেন পাওয়া প্রতিজন একটি প্যাকেজে ৪৮০ টাকার বিনিময়ে এসব পণ্য পেয়ে থাকেন, যা বাজারমূল্যের প্রায় অর্ধেক।"
    },
    {
        "url": "https://www.prothomalo.com/opinion/editorial/dv8rnlo0fv",
        "title": "সরবরাহ বাড়ান, দরিদ্র মানুষকে স্বস্তি দিন  | প্রথম আলো",
        "meta_description": "বাজারে নিত্যপ্রয়োজনীয় পণ্যের দাম বেড়ে যাওয়ার প্রেক্ষাপটে টিসিবির এই উদ্যোগ ভালো। কিন্তু প্রশ্ন হচ্ছে, দেড় কোটি জন–অধ্যুষিত ঢাকা শহরে ৩০টি স্থানে টিসিবির ট্রাকে বিক্রি হওয়া পণ্য চাহিদার তুলনায় অতি নগণ্য।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2020-10%2F34a1ca18-987b-4031-87a1-629ccd32714a%2Feditorial.png?auto=format%2Ccompress&fmt=webp&format=webp&w=300&dpr=1.3",
        "published_date": "2023-11-18T09:05:00",
        "keywords": [
            "সম্পাদকীয়",
            "নিত্য পণ্য",
            "টিসিবি"
        ],
        "last_scraped": "2024-10-07T14:27:56.396408",
        "source": "প্রথম আলো",
        "old": true,
        "author": "সম্পাদকীয়",
        "content": "সম্প্রতি বাণিজ্যমন্ত্রী টিপু মুনশি বলেছেন, বাংলাদেশের চার কোটি মানুষের জীবনমান ইউরোপীয়দের সমান। এর মাধ্যমে তিনি বলতে চেয়েছেন নিত্যপ্রয়োজনীয় পণ্যের দাম বাড়লেও তা কেনার সামর্থ্য দেশবাসীর আছে। কিন্তু মন্ত্রী মহোদয় বলেননি নিম্ন আয়ের চার কোটি কিংবা তার চেয়ে বেশি সংখ্যক মানুষের জীবনমান কোন অবস্থায় আছে। \nনিম্ন আয়ের এই চার কোটি মানুষ খুঁজতে খুব বেশি দূরে যেতে হবে না, টিসিবি ট্রাকে করে ঢাকা শহরে যে নিত্যপ্রয়োজনীয় পণ্য বিক্রি করছে, তার সামনের দীর্ঘ সারিতেই তাদের পাওয়া যাবে। প্রায় দেড় বছর পর ট্রাকে করে নিম্ন আয়ের মানুষের জন্য বাজারমূল্যের চেয়ে কমে চার ধরনের নিত্যপণ্য বিক্রি শুরু করেছে টিসিবি। স্বল্প আয়ের মানুষকে ভর্তুকি মূল্যে পণ্য দিতে এই উদ্যোগ। \n১৫ নভেম্বর প্রথম আলোর খবরে বলা হয়, প্রথম দিন ঢাকার ৩০টি স্থানে পণ্য বিক্রি করেছে সংস্থাটি। একেকটি ট্রাকে থাকা ৩০০ জনের পণ্য বিক্রিতে সর্বোচ্চ সময় লেগেছে তিন ঘণ্টা। রাজধানীর কারওয়ান বাজার, ফার্মগেট ও মোহাম্মদপুর বাসস্ট্যান্ড ঘুরে এবং আরও সাতজন ডিলারের সঙ্গে মুঠোফোনে কথা বলে জানা গেছে, টিসিবির মালামাল নিয়ে ট্রাকগুলো সকাল সাড়ে ৯টা থেকে বেলা ১১টার মধ্যে নির্ধারিত স্থানে পৌঁছায়। এরপর পণ্য বিক্রি শেষ হতে ঘণ্টা তিনেক লাগে। কোথাও কোথাও মাত্র দেড় ঘণ্টায় পণ্য বিক্রি শেষ হয়েছে। \nটিসিবির ট্রাক থেকে একজন ক্রেতা দুই কেজি করে মসুর ডাল, আলু ও পেঁয়াজ এবং দুই লিটার সয়াবিন তেল কিনতে পারবেন। প্রতি কেজি পেঁয়াজ ৫০ টাকা, আলু ৩০ টাকা ও মসুর ডাল ৭০ টাকায় বিক্রি হচ্ছে। প্রতি লিটার সয়াবিন তেল পাওয়া যাবে ১০০ টাকায়। খোলাবাজারে প্রতি কেজি পেঁয়াজ ১০০ টাকা ও আলু ৫০ টাকায় বিক্রি হয়। টিসিবি চারটি পণ্য বিক্রির ঘোষণা দিলেও অধিকাংশ জায়গায় আলু ও পেঁয়াজ পাওয়া যায়নি। \nবাজারে নিত্যপ্রয়োজনীয় পণ্যের দাম বেড়ে যাওয়ার প্রেক্ষাপটে টিসিবির এই উদ্যোগ ভালো। কিন্তু প্রশ্ন হচ্ছে, দেড় কোটি জন–অধ্যুষিত ঢাকা শহরে ৩০টি স্থানে টিসিবির ট্রাকে বিক্রি হওয়া পণ্য চাহিদার তুলনায় অতি নগণ্য। টিসিবির চেয়ারম্যান আরিফুল হাসান বলেছেন, এই কার্যক্রমের মাধ্যমে ঢাকার ১৩ লাখ পরিবার কার্ডধারী মানুষের পাশাপাশি আরও ২ লাখ মানুষ ভর্তুকি মূল্যের পণ্য পাবেন। \nট্রাকে টিসিবির পণ্যসামগ্রী বিক্রি করা হচ্ছে শুধু ঢাকায়। সে ক্ষেত্রে ঢাকার বাইরে যেসব অসচ্ছল ও স্বল্প আয়ের মানুষ আছেন, তঁারা এই সুবিধা থেকে বঞ্চিত হবেন। এটা ভাবার কারণ নেই যে ঢাকার বাইরে যাঁরা আছেন, তাঁরা সবাই আর্থিকভাবে সচ্ছল। ফলে ট্রাকের মাধ্যমে টিসিবির পণ্য বিক্রি কার্যক্রম সারা দেশেই শুরু করা প্রয়োজন। যেখানে ট্রাকে করে পণ্য বিক্রি করা সম্ভব নয়, সেখানে বিকল্প পদ্ধতিতে পণ্য বিক্রি করার ব্যবস্থা করতে হবে। \nবাজার অস্থিতিশীল করতে অসাধু চক্র বাড়তি সুবিধা নিচ্ছে বলে মন্তব্য করেছেন বাণিজ্যমন্ত্রী। কিন্তু তাদের বিরুদ্ধে কোনো ব্যবস্থা নেওয়া হয়নি।তাই ট্রাকেটি সিবির পণ্য বিক্রি বাড়ানোর পাশাপাশি অসাধু চক্র বা সিন্ডিকেটের বিরুদ্ধে লোক দেখানো অভিযান না চালিয়ে কার্যকর ব্যবস্থা নেওয়া হোক।সেক্ষেত্রে দরিদ্র ও স্বল্প আয়ের মানুষ কিছুটা স্বস্তি পাবেন।"
    },
    {
        "url": "https://www.prothomalo.com/business/economics/xfr1twzgvx",
        "title": "ট্রাক থেকে টিসিবির পণ্য কিনতে টোকেন পাননি অনেকে, দীর্ঘ অপেক্ষা সারিতে | প্রথম আলো",
        "meta_description": "টিসিবির ট্রাকে পণ্য বিক্রির জন্য এবার টোকেনের ব্যবস্থা করায় আগের তুলনায় শৃঙ্খলা ফিরেছে। এরপরও অবশ্য চাপ সামলাতে হিমশিম খেতে হচ্ছে বিক্রেতাদের। ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2020-10%2F40b44b14-faa6-4a83-a585-c1f72366dcd2%2Fpotato_2.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2023-11-16T11:14:00",
        "keywords": [
            "টিসিবি",
            "নিত্য পণ্য"
        ],
        "last_scraped": "2024-10-07T14:28:15.351318",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "দেড় বছর বিরতির পর সরকারি সংস্থা ট্রেডিং করপোরেশন অব বাংলাদেশের (টিসিবি) মাধ্যমে গত মঙ্গলবার থেকে ট্রাকে করে ভর্তুকি মূল্যে পণ্য বিক্রি শুরু হয়েছে। প্রথম দিনে লোক জানাজানি কম হওয়ার কারণে ভিড়ও ছিল কম। তবে দ্বিতীয় দিনে গতকাল বুধবার অনেককেই পণ্য কেনার টোকেন না পেয়ে ফিরে যেতে হয়েছে। আর যাঁরা টোকেন পেয়েছেন, তাঁদের দীর্ঘ সময় অপেক্ষা করতে হয়েছে। \nরাজধানীর শাহজাহানপুরে গতকাল টিসিবির ট্রাকে করে পণ্য বিক্রির স্থানে সংশ্লিষ্ট ব্যক্তিদের সঙ্গে কথা বলে জানা গেছে, সেখানে সাড়ে ১০টায় প্রথম দফায় অর্ধেক টোকেন দেওয়া হয়। দুপুরের দিকে বাকি অর্ধেক টোকেনের পণ্য বিক্রি করা হয়। তবে সবাই টোকেন পাননি। সে জন্য বেলা দেড়টা থেকে বিকেল সাড়ে চারটা পর্যন্ত দফায় দফায় অন্তত দেড় শ মানুষ ফিরে গেছেন। শেষ বিকেলেও ৩০ থেকে ৩৫ জন টোকেন ছাড়াই অপেক্ষা করছিলেন।\nখিলগাঁও এলাকার বাসিন্দা সেলিম আহমদ টোকেন না পাননি। বেলা চারটার দিকে তিনি প্রথম আলোকে বলেন, ‘দুপুরে এসে টোকেন পাইনি। এরপরও অপেক্ষা করছি। টোকেন পাওয়া সবাইকে পণ্য দেওয়ার পরে কিছু পাই কিনা দেখি।’ \nরাজধানীর ৩০টি স্থানে টিসিবির পণ্য বিক্রির এই কার্যক্রম চলছে। প্রতি জায়গায় ৩০০ জনকে টোকেন দেওয়া হয়। তাঁদের কাছেই কেবল পণ্য বিক্রি করেন টিসিবির ডিলাররা। কারণ, প্রতিটি ট্রাকে ৩০০ জনের জন্যই পণ্য থাকে। পণ্য পেতেও দীর্ঘ সময় অপেক্ষা করতে হচ্ছে। এবার টিসিবির আলু-পেঁয়াজ প্যাকেট করে দেওয়ার কারণে সময় বেশি লাগছে। \nশাহজাহানপুর বাজারসংলগ্ন এলাকার বাসিন্দা আসমা আলম প্রথম আলোকে বলেন, ‘সকাল ১১টায় এসে পণ্য পাইলাম বিকেল চারটায়। কম দামে পণ্য পেয়ে ভালো লাগছে। তবে এত সময় দাঁড়িয়ে থাকতে হলে সুস্থ মানুষও অসুস্থ হয়ে যাবেন।’\nটিসিবির ট্রাকে পণ্য বিক্রির জন্য এবার টোকেনের ব্যবস্থা করায় আগের তুলনায় শৃঙ্খলা ফিরেছে। এরপরও অবশ্য চাপ সামলাতে হিমশিম খেতে হচ্ছে বিক্রেতাদের। টিসিবির পণ্য বিক্রি করে এমন আরও চারজন ডিলারের সঙ্গে কথা বলে জানা গেছে, মালামাল নিয়ে নির্দিষ্ট স্থানে পৌঁছানোর পর হুড়োহুড়ি লেগে যায়।\nমিরপুর ১২ এলাকার ডিলারের প্রতিনিধি ফরিদুল ইসলাম বলেন, ‘মানুষের ব্যাপক সাড়া পাওয়া যাচ্ছে। কিন্তু ৩০০ টোকেনের বাইরে পণ্য দেওয়ার কোনো সুযোগ নেই। কেউ পণ্য না পেয়ে চলে গেলে আমাদেরও খারাপ লাগে। কিন্তু কিছু করারও তো থাকে না। এবার টোকেন দেওয়ার ফলে এটা নিশ্চিত করা যাচ্ছে কে পণ্য পাবেন, আর কে পাবেন না।’ \nউল্লেখ্য, টোকেন পেলে একেকজন ক্রেতা টিসিবির ট্রাক থেকে দুই কেজি করে মসুর ডাল, আলু ও পেঁয়াজ এবং দুই লিটার সয়াবিন তেল কিনতে পারেন। প্রতি কেজি পেঁয়াজ ৫০ টাকা, আলু ৩০ টাকা ও মসুর ডাল ৭০ টাকায় এবং প্রতি লিটার সয়াবিন তেল ১০০ টাকায় বিক্রি হয়।"
    },
    {
        "url": "https://www.prothomalo.com/business/kgpuwrmqtm",
        "title": "তিন ঘণ্টায় শেষ হয়ে গেল টিসিবির ট্রাকের পণ্য | প্রথম আলো",
        "meta_description": "রাজধানীতে আবারও ট্রাকে পণ্য বিক্রি করতে শুরু করেছে সরকারি সংস্থা ট্রেডিং করপোরেশন অব বাংলাদেশ (টিসিবি)। স্বল্প আয়ের মানুষকে ভর্তুকি মূল্যে পণ্য দিতে এই উদ্যোগ। প্রথম দিনে গতকাল মঙ্গলবার ঢাকার ৩০টি স্থানে পণ্য বিক্রি করেছে টিসিবি। পণ্যগুলো পেতে মানুষের বেশ ভিড় ছিল। ফলে পণ্য বিক্রি হয়েছে দ্রুত। ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2023-11%2F2041b014-2943-4f71-8a19-771b5fc4c086%2F20231114_TITO_0055042038.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2023-11-15T10:52:00",
        "keywords": [
            "নিত্য পণ্য",
            "টিসিবি",
            "রাজধানী"
        ],
        "last_scraped": "2024-10-07T14:28:32.917745",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "রাজধানীতে আবারও ট্রাকে পণ্য বিক্রি করতে শুরু করেছে সরকারি সংস্থা ট্রেডিং করপোরেশন অব বাংলাদেশ (টিসিবি)। স্বল্প আয়ের মানুষকে ভর্তুকি মূল্যে পণ্য দিতে এই উদ্যোগ। প্রথম দিনে গতকাল মঙ্গলবার ঢাকার ৩০টি স্থানে পণ্য বিক্রি করেছে টিসিবি। পণ্যগুলো পেতে মানুষের বেশ ভিড় ছিল। ফলে পণ্য বিক্রি হয়েছে দ্রুত। একেকটি ট্রাকে থাকা ৩০০ জনের পণ্য বিক্রিতে সর্বোচ্চ সময় লেগেছে ৩ ঘণ্টা।\nগতকাল রাজধানীর কারওয়ান বাজার, ফার্মগেট ও মোহাম্মদপুর বাসস্ট্যান্ড ঘুরে এবং আরও ৭ জন ডিলারের সঙ্গে মুঠোফোনে কথা বলে জানা গেছে, টিসিবির মালামাল নিয়ে ট্রাকগুলো সকাল সাড়ে ৯টা থেকে বেলা ১১টার মধ্যে নির্ধারিত স্থানে পৌঁছায়। এরপর পণ্য বিক্রি শেষ হতে ঘণ্টা তিনেক লাগে। কোথাও কোথাও মাত্র দেড় ঘণ্টায় পণ্য বিক্রি শেষ হয়েছে।\nটিসিবির ট্রাক থেকে একজন ক্রেতা দুই কেজি করে মসুর ডাল, আলু ও পেঁয়াজ এবং দুই লিটার সয়াবিন তেল কিনতে পারবেন। প্রতি কেজি পেঁয়াজ ৫০ টাকা, আলু ৩০ টাকা ও মসুর ডাল ৭০ টাকায় বিক্রি হচ্ছে। প্রতি লিটার সয়াবিন তেল পাওয়া যাবে ১০০ টাকায়।\nসংশ্লিষ্ট সূত্রে জানা গেছে, সময়মতো প্রয়োজনীয় কাগজপত্র জমা না দেওয়ায় কয়েকজন ডিলার দুপুরের পরে টিসিবি থেকে পণ্য বুঝে পান। তাঁরা বিকেলের দিকে বিক্রি শুরু করলেও তাতে দুই ঘণ্টার বেশি লাগেনি। এবার টিসিবি পণ্য টোকেনের মাধ্যমে বিক্রি করার ফলে শৃঙ্খলা ফিরেছে। তাই খুব বেশি মানুষ সারির বাইরে অপেক্ষা করেননি। বেশি চাহিদা থাকলেও ডিলাররা ৩০০ টোকেনের বেশি দিতে পারেননি।\nআজিমপুর ছাপরা মসজিদ এলাকার ডিলার ফরিদ আহমেদ প্রথম আলোকে বলেন, সকাল সাড়ে ৯টায় বিক্রি শুরু হয় এবং দুপুর ১২টার মধ্যে শেষ।\nটিসিবি চারটি পণ্য বিক্রির ঘোষণা দিলেও অধিকাংশ জায়গায় গতকাল আলু ও পেঁয়াজ পাওয়া যায়নি। কারওয়ান বাজারের উদ্বোধনী অনুষ্ঠানে অবশ্য ডাল, সয়াবিন, আলু ও পেঁয়াজ চারটি পণ্যই বিক্রি হয়েছে। সাধারণ মানুষের চাপ বেশি হলেও ডাল ও সয়াবিন তেল মোড়কজাত হওয়ায় বিক্রিটা সহজ হয়েছে।\nশনির আখড়া এলাকার ডিলার জসিম উদ্দিন বলেন, প্রথমে অনেকে বুঝে উঠতে পারেননি। জানাজানি হওয়ার পর দ্রুত মালামাল শেষ হয়ে গেছে। সব মিলিয়ে বিক্রিতে তিন ঘণ্টা সময় লেগেছে।\nটিসিবির ডিলাররা জানান, অনেককেই আলু ও পেঁয়াজের সরবরাহ না থাকার কথা আগেই জানানো হয়েছিল। তবে দুটি পণ্য নিয়েও প্রথম দিন ক্রেতাদের ভালো সাড়া পেয়েছেন তাঁরা।\nরাজধানীর মোহাম্মদপুর বাসস্ট্যান্ড এলাকায় টিসিবির ট্রাকের সামনে বছিলার বাসিন্দা নুর নাহার প্রথম আলোকে বলেন, ‘ছেলের বাবার খাবার দিতে এসেছিলাম টাউন হলে। ফিরতি পথে দেখি টোকেন দিচ্ছে। মাল পেতে একটু সময় লাগলেও বাজার থেকে অর্ধেকের মতো দামে কিনতে পেরেছি। অনেক সাশ্রয় হলো।’\nটিসিবি ঢাকার ৩০টি স্থানে ট্রাকে করে এই পণ্য বিক্রি করবে। গতকাল সকালে রাজধানীর কারওয়ান বাজারে টিসিবির প্রধান কার্যালয়ের সামনে এই কার্যক্রমের উদ্বোধন করেন বাণিজ্যসচিব তপন কান্তি ঘোষ।\nঅনুষ্ঠানে জানানো হয়, টিসিবির পরিবার কার্ডের বাইরে সাধারণ মানুষ যে কেউ ট্রাক থেকে পণ্য কিনতে পারবেন। তবে প্রতিদিন একই স্থানে টিসিবির ট্রাক থাকবে না। একেক দিন একেক জায়গায় বিক্রি করা হবে, যা টিসিবি আগেই জানিয়ে দেবে। এই কার্যক্রমের পাশাপাশি পরিবার কার্ডধারী এক কোটি মানুষ প্রতি মাসে যে পণ্য পান, সেই কার্যক্রমও অব্যাহত থাকবে।\nটিসিবিতে পণ্যের সংকট আছে এবং আমদানি করতেও সমস্যার মুখোমুখি হতে হচ্ছে বলে জানান বাণিজ্যসচিব তপন কান্তি ঘোষ। তিনি বলেন, ভারত থেকে পেঁয়াজ আমদানি করা হয়। কিন্তু তারা পেঁয়াজ দেওয়া প্রায় বন্ধ করে দিয়েছে। ভারত থেকে চিনিও আসে, সেটাও প্রায় বন্ধ হয়ে গেছে। তারপরও টিসিবি আমদানি স্বাভাবিক রাখার চেষ্টা করছে। আজকেও (মঙ্গলবার) সোনামসজিদ স্থলবন্দর দিয়ে পণ্য আসবে। এসব পণ্য এলে সংকট কিছুটা কাটবে। সব জায়গায় সব পণ্য পাওয়া যাবে।\nআপাতত ঢাকায় এই কার্যক্রম চলবে জানিয়ে জাতীয় ভোক্তা সংরক্ষণ অধিদপ্তরের মহাপরিচালক এ এইচ এম সফিকুজ্জামান বলেন, মূল্যস্ফীতি বেড়েছে। সে জন্য নিম্ন আয়ের মানুষকে সহায়তা করতে এই উদ্যোগ নেওয়া হয়েছে।\nএই কার্যক্রমের মাধ্যমে ঢাকার ১৩ লাখ পরিবার কার্ডধারী মানুষের পাশাপাশি আরও ২ লাখ মানুষ ভর্তুকি মূল্যের পণ্য পাবেন বলে উল্লেখ করেন টিসিবির চেয়ারম্যান আরিফুল হাসান।\nব্যবস্থাপনায় শৃঙ্খলা আনতে গত বছরের মাঝামাঝি ট্রাকে পণ্য বিক্রি বন্ধ করে দেয় টিসিবি। এরপর সারা দেশে পরিবার কার্ডের মাধ্যমে এক কোটি পরিবারকে পণ্য দিতে শুরু করে। দেশে খাদ্য মূল্যস্ফীতি এখন প্রায় এক যুগের মধ্যে সবচেয়ে বেশি। এ সময় রাজধানীর সাধারণ মানুষকে স্বস্তি দিতে ট্রাকে পণ্য বিক্রি করছে সংস্থাটি।"
    },
    {
        "url": "https://www.prothomalo.com/business/g84bfvqkjn",
        "title": "আবার ট্রাকে পণ্য বিক্রি শুরু টিসিবির, আজ ঢাকার যে ৩০টি স্থানে পাওয়া যাচ্ছে | প্রথম আলো",
        "meta_description": "সাধারণ মানুষের সংসার খরচের চাপ বৃদ্ধি পাওয়ায় ট্রাকে পণ্য বিক্রির পুরোনো পদ্ধতিতে ফিরেছে সংস্থাটি। চারটি পণ্য বিক্রির কথা থাকলেও অনেক ট্রাকে পেঁয়াজ পাওয়া যাচ্ছে না।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2023-11%2Fea168ee5-ad65-41c5-8234-b0d5c6c7806f%2F07ba01e8_fd7c_4f49_836b_f6704ae3c953.jfif?auto=format%2Ccompress&fmt=webp&format=webp&w=640&dpr=1.3",
        "published_date": "2023-11-14T13:20:00",
        "keywords": [
            "টিসিবি",
            "আমদানি",
            "নিত্য পণ্য"
        ],
        "last_scraped": "2024-10-07T14:28:50.773872",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "রাজধানীর স্বল্প আয়ের মানুষকে ভর্তুকি মূল্যে পণ্য দিতে আবারও ট্রাকে পণ্য বিক্রি শুরু করেছে সরকারি সংস্থা ট্রেডিং করপোরেশন অব বাংলাদেশ (টিসিবি)। ঢাকার ৩০টি স্থানে ট্রাকে এই পণ্য বিক্রি চলছে। সাধারণ মানুষের সংসার খরচের চাপ বৃদ্ধি পাওয়ায় পণ্য বিক্রির পুরোনো পদ্ধতিতে ফিরেছে সংস্থাটি।\nআজ মঙ্গলবার সকালে রাজধানীর কারওয়ান বাজারে টিসিবির প্রধান কার্যালয়ের সামনে এই কার্যক্রমের উদ্বোধন করা হয়। উদ্বোধন অনুষ্ঠানে বলা হয়, ট্রাক থেকে সবাই পণ্য কিনতে পারবেন। প্রতিটি ট্রাক থেকে প্রতিদিন ৩০০ মানুষ পণ্য পাবেন। সে হিসাবে ঢাকায় প্রতিদিন ৯ হাজার ক্রেতা ভর্তুকি মূল্যে চারটি নিত্যপ্রয়োজনীয় পণ্য কিনতে পারবেন।\nআজ যেসব স্থানে টিসিবির ট্রাক থাকবে, সেগুলো হলো খিলগাঁও রেলগেট, মুগদা মেডিকেল কলেজসংলগ্ন এলাকা, মালিবাগ রেলগেট, শনির আখড়া বাসস্ট্যান্ড, আজমপুর কাঁচাবাজার (উত্তরা), মতিঝিল বক চত্বর, ফকিরাপুল বাজার, আবদুল্লাহপুর মোড়, বাংলাদেশ মেডিকেল কলেজ (ধানমন্ডি), আজিমপুর ছাপড়া মসজিদ, ভিক্টোরিয়া পার্ক এলাকা, সচিবালয়ের ৩ নম্বর গেটের সামনে, সূত্রাপুর থানার পাশে, কারওয়ান বাজার টিসিবি ভবনের সামনে, মহাখালী কাঁচাবাজার, কচুক্ষেত বাজার (ক্যান্টনমেন্ট), গাবতলী বাসস্ট্যান্ড, কুড়িল বিশ্বরোড, মিরপুর–১ নম্বর শাহ আলী মাজার, মিরপুর–১০ নম্বর গোল চত্বর, মিরপুর ইসিবি চত্বর, কলেজগেট (হৃদ্‌রোগ হাসপাতাল), মোহাম্মদপুর বাসস্ট্যান্ড, ধানমন্ডি জিগাতলা, ফার্মগেট আনন্দ সিনেমা হল, রামপুরা বাজার, শাহজাদপুর বাজার, মিরপুর কালশীর মোড়, বেগুনবাড়ি (দীপিকার মোড়) ও শাহিনবাগ কেন্দ্রীয় জামে মসজিদ–সংলগ্ন এলাকায় ট্রাকে পণ্য বিক্রি করছে টিসিবি।\nতবে প্রতিদিন একই স্থানে টিসিবির ট্রাক না–ও থাকতে পারে বলে জানা গেছে। প্রয়োজন অনুসারে ট্রাকে পণ্য বিক্রয়ের স্থান পরিবর্তন করা হতে পারে।\nট্রাকে পণ্য বিক্রয় কার্যক্রমের উদ্বোধনকালে বাণিজ্যসচিব তপন কান্তি ঘোষ বলেন, সাধারণ মানুষের কষ্টের কথা ভেবে ট্রাকে পণ্য বিক্রির এ উদ্যোগ নেওয়া হয়েছে। আপাতত ঢাকার মধ্যে এই কার্যক্রম চলবে। বেশি করে পণ্য আমদানি করা গেলে তখন ঢাকার বাইরে বিক্রির চিন্তাভাবনা করা হবে। এ কার্যক্রম দুই মাসের মতো চলতে পারে বলে জানান তিনি।\nসেই সঙ্গে পরিবার কার্ডধারী এক কোটি মানুষ প্রতি মাসে একবার করে ভর্তুকি মূল্যে যেসব পণ্য পান, সেই কার্যক্রম অব্যাহত থাকবে বলে জানিয়েছে টিসিবি।\nটিসিবি পণ্য আমদানি করতে সমস্যার মুখোমুখি হতে হচ্ছে উল্লেখ করে বাণিজ্যসচিব তপন কান্তি ঘোষ আরও বলেন, ভারত থেকে পেঁয়াজ আমদানি করা হয়, কিন্তু তারা পেঁয়াজ দেওয়া প্রায় বন্ধ করে দিয়েছে। ভারত থেকে চিনিও আসে, সেটাও প্রায় বন্ধ হয়ে গেছে। তারপরও টিসিবি আমদানি স্বাভাবিক রাখার চেষ্টা করছে। এ ছাড়া আমদানি কমিয়ে ও কীভাবে নিজেরা উৎপাদন বাড়িয়ে স্বয়ংসম্পূর্ণ হওয়া যায়, সে চেষ্টাও অব্যাহত আছে।\nজাতীয় ভোক্তা সংরক্ষণ অধিদপ্তরের মহাপরিচালক এ এইচ এম সফিকুজ্জামান বলেন, ‘মূল্যস্ফীতি বেড়েছে; নিম্ন আয়ের মানুষকে সহায়তা করতে আমরা কাজ করছি। চাহিদা অনুসারে এই সহায়তা আরও বাড়ানো হবে।’\nএই কার্যক্রমের মাধ্যমে ঢাকার ১৩ লাখ পরিবার কার্ডধারী মানুষের পাশাপাশি আরও ২ লাখ মানুষ টিসিবির ভর্তুকি মূল্যের পণ্য পাবেন বলে উল্লেখ করেন টিসিবির চেয়ারম্যান আরিফুল হাসান।\nটিসিবির ট্রাক থেকে একজন ক্রেতা দুই কেজি করে মসুর ডাল, আলু ও পেঁয়াজ ও দুই লিটার সয়াবিন তেল কিনতে পারবেন। প্রতি কেজি পেঁয়াজের দাম রাখা হবে ৫০ টাকা, আলু ৩০ টাকা ও মসুর ডাল ৭০ টাকা; প্রতি লিটার সয়াবিন তেল পাওয়া যাবে ১০০ টাকায়। আজ সব ট্রাকে পেঁয়াজ পাওয়া যাচ্ছে না বলে জানা গেছে।\nটিসিবি প্রতিদিন ঢাকার বাজারদরের একটা তালিকা প্রকাশ করে। গতকাল সোমবার সংস্থাটির প্রকাশিত বাজারদর থেকে জানা যায়, ঢাকার বাজারে প্রতি কেজি দেশি পেঁয়াজ বিক্রি হচ্ছে ১২০ থেকে ১৩০ টাকায়। আমদানি করা পেঁয়াজের খুচরা মূল্য পড়ছে ১০০ থেকে ১১০ টাকা। আলু প্রতি কেজি ৪৮ থেকে ৫৫ টাকায়; মানভেদে প্রতি কেজি মসুর ডাল ১০৫ থেকে ১৩৫ টাকায় বিক্রি হচ্ছে; প্রতি লিটার বোতলজাত সয়াবিন তেল বিক্রি হচ্ছে ১৬৫ থেকে ১৬৮ টাকায়। খুচরা বাজারে অবশ্য এই দাম কমবেশি হয়ে থাকে।\nব্যবস্থাপনায় শৃঙ্খলা আনতে গত বছরের মাঝামাঝি সময়ে ট্রাকে পণ্য বিক্রি বন্ধ করে দেয় টিসিবি। পরিবার কার্ডের মাধ্যমে সারা দেশে এক কোটি পরিবারের মধ্যে পণ্য বিক্রি শুরু করে সরকারি এই সংস্থা। কিন্তু প্রায় এক যুগের মধ্যে খাদ্য মূল্যস্ফীতি এখন সবচেয়ে বেশি। এ সময় রাজধানীর সাধারণ মানুষকে স্বস্তি দিতে ট্রাকে পণ্য বিক্রিতে ফিরেছে সংস্থাটি।"
    },
    {
        "url": "https://www.prothomalo.com/business/3baon6mbwa",
        "title": "চার পণ্য বিক্রি হবে ট্রাকে, পাওয়া যাবে কম দামে | প্রথম আলো",
        "meta_description": "একজন ক্রেতা দুই কেজি মসুরের ডাল, দুই কেজি সয়াবিন তেল, দুই কেজি আলু ও দুই কেজি পেঁয়াজ কিনতে পারবেন।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-08%2Fc0344465-920b-433b-a4ad-c6850101ee05%2Ftcb.webp?auto=format%2Ccompress&fmt=webp&format=webp&w=640&dpr=1.3",
        "published_date": "2023-11-13T16:01:00",
        "keywords": [
            "টিসিবি",
            "আলু",
            "পেঁয়াজ",
            "সয়াবিন তেল"
        ],
        "last_scraped": "2024-10-07T14:29:08.230285",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "ঢাকা শহরে কাল মঙ্গলবার থেকে ২৫-৩০টি ট্রাকে পণ্য বিক্রি শুরু করবে সরকারি বিপণন সংস্থা ট্রেডিং করপোরেশন অব বাংলাদেশ (টিসিবি)। তবে ফ্যামিলি বা পারিবারিক কার্ডের মাধ্যমে এই পণ্য বিক্রি হবে না। বরং যাঁরা আসবেন, তাঁরা সেই পণ্য পাবেন বলে জানিয়েছেন বাণিজ্যসচিব তপন কান্তি ঘোষ।\nএকজন ক্রেতা দুই কেজি মসুরের ডাল, দুই কেজি সয়াবিন তেল, দুই কেজি আলু ও দুই কেজি পেঁয়াজ কিনতে পারবেন। পেঁয়াজ বিক্রি হবে কেজিপ্রতি ৫০ টাকা, আলু ৩০ টাকা ও মসুর ডাল ৭০ টাকায়, প্রতি লিটার সয়াবিন তেল বিক্রি হবে ১০০ টাকায়। \nআজ সোমবার বাণিজ্য মন্ত্রণালয়ে দেশের সার্বিক বাজার পরিস্থিতি নিয়ে সংবাদ সম্মেলন করেন বাণিজ্যসচিব তপন কান্তি ঘোষ। সেখানে তিনি ট্রাকে পণ্য বিক্রি করার কথা জানান। সরকারিভাবে যেসব পণ্য বিক্রি করা হবে, বাজারে সেসব পণ্যের দাম সম্প্রতি বেশ বেড়েছে। কোনো কোনো পণ্যের দাম সরকার বেঁধে দিলেও বাজারে তা কার্যকর হয়নি। অন্যদিকে, খাদ্য মূল্যস্ফীতি সাড়ে ১২ শতাংশে উঠে গেছে।\nতপন কান্তি ঘোষ বলেন, প্রতিটি ট্রাকে ৩০০ মানুষের জন্য পণ্য থাকবে, অর্থাৎ সব মিলিয়ে প্রায় ৯ হাজার ক্রেতা এসব ট্রাক থেকে সাশ্রয়ী মূল্যে পণ্য কিনতে পারবেন। এরপর পণ্যের জোগান বাড়লে ট্রাকের সংখ্যাও বাড়ানো হবে। তবে তিনি জানান, কাল পেঁয়াজ বিক্রি করা সম্ভব না–ও হতে পারে। এ ক্ষেত্রে আরও দু-তিন দিন সময় লাগতে পারে।\nফ্যামিলি বা পরিবার কার্ড জাতীয় পরিচয়পত্রের সঙ্গে সংযুক্ত করে দেওয়া হয়েছে। কিন্তু ঢাকায় অনেকে থাকেন, পরিচয়পত্রে গ্রামের বাড়ির ঠিকানা ব্যবহার করার কারণে তাঁরা পরিবার কার্ড পাননি। সেই মানুষের কথা চিন্তা করে এই উন্মুক্ত ট্রাকে পণ্য বিক্রয়ের ব্যবস্থা করা হয়েছে বলে জানান বাণিজ্য সচিব।\nসংবাদ সম্মেলনে বাজারে নিত্যপণ্যের দাম কমাতে সরকারের গৃহীত পদক্ষেপের কথা তুলে ধরেন বাণিজ্যসচিব তপন কান্তি ঘোষ। তিনি বলেন, ডিম ও আলু আমদানির পর দাম কমেছে। গতকাল রোববার পর্যন্ত ১০ হাজার ৯৫ মেট্রিক টন আলু আমদানি হয়েছে। ডিম আমদানির অনুমতি দেওয়া হয়েছে ২৫ কোটি, যদিও আমদানি হয়েছে ৬২ হাজার পিস। কিছু সতর্কতামূলক ব্যবস্থার কারণে ডিম আমদানিতে সময় লেগেছে।\nতপন কান্তি ঘোষ বলেন, প্রধানমন্ত্রীর কার্যালয় থেকে নির্দেশনা অনুযায়ী আলুর দাম আরও কমাতে জেলা প্রশাসন থেকে একজন কর্মকর্তা কোল্ড স্টোরেজে রাখার জন্য নির্দেশনা দেওয়া হয়েছে, যার উপস্থিতিতে আলু সরকারি নির্ধারিত মূল্যে অর্থাৎ ২৭ টাকা কেজিতে পাইকারি বিক্রি হবে। এ ছাড়া হিমাগার থেকে আলু বের হবে না। খুচরা পর্যায়ে যেন তা ৩৬ টাকায় বিক্রি হয়, তা নিশ্চিত করতে পর্যবেক্ষণ করবে জেলা প্রশাসন ও ভোক্তা অধিকার। আরও ডিম আমদানির অনুমতি দেওয়া হচ্ছে।\nতপন কান্তি ঘোষ বলেন, সরকারের উদ্দেশ্য হচ্ছে ডিমের দাম কমানো, আমদানি নয়। এখন বাজারে দাম কমে গেলে আমদানিকারকেরা উৎসাহিত না–ও হতে পারেন, কিন্তু বাজারে দাম ঠিক থাকলে সেটা সমস্যা হবে না।\nতপন কান্তি ঘোষ আরও বলেন, দাম যত দিন স্থিতিশীল না হয়, তত দিন আমদানি চলবে। নিত্যপ্রয়োজনীয় পণ্য যেমন চিনি ও তেল আমদানি বাড়ানোর চেষ্টা চলছে। নিত্যপ্রয়োজনীয় পণ্য আমদানিতে যেন ডলারের সমস্যা না হয়, সে বিষয়ে প্রধানমন্ত্রীর কার্যালয় থেকে বাংলাদেশ ব্যাংক ও সোনালী ব্যাংককে নির্দেশনা দেওয়া হয়েছে। টিসিবির পণ্য আমদানির এলসি মূলত সোনালী ব্যাংকের মাধ্যমে করা হয়। সে জন্য সোনালী ব্যাংকের ব্যবস্থাপনা পরিচালক বা এমডিকে বিশেষ নির্দেশনা দেওয়া হয়েছে।"
    },
    {
        "url": "https://www.prothomalo.com/business/wwzi8835jt",
        "title": "উচ্চ মূল্যস্ফীতির মধ্যে বাড়তি সুবিধা নিচ্ছে অসাধু চক্র: বাণিজ্যমন্ত্রী | প্রথম আলো",
        "meta_description": "বাংলাদেশে যে পরিমাণ মানুষ দারিদ্র্যসীমার নিচে বসবাস করে, তার চেয়ে বেশি মানুষের কাছে সরকার ভর্তুকি মূল্যে নিত্যপ্রয়োজনীয় পণ্য বিক্রয় করছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2023-11%2F602bb519-0b1e-4a0b-be26-ee4ab495b878%2FWhatsApp_Image_2023_11_09_at_2_43_35_PM.jpeg?auto=format%2Ccompress&fmt=webp&format=webp&w=640&dpr=1.3",
        "published_date": "2023-11-09T17:37:00",
        "keywords": [
            "টিসিবি",
            "মূল্যস্ফীতি",
            "বাণিজ্যমন্ত্রী"
        ],
        "last_scraped": "2024-10-07T14:29:24.809694",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "বাণিজ্যমন্ত্রী টিপু মুনশি বলেছেন, ট্রেডিং করপোরেশন অব বাংলাদেশের (টিসিবি) এক কোটি ফ্যামিলি বা পরিবার কার্ডকে স্মার্ট কার্ডে রূপান্তরিত করায় ভর্তুকি মূল্যে নিত্যপ্রয়োজনীয় পণ্য বিক্রয়ে স্বচ্ছতা ও জবাবদিহি নিশ্চিত হবে। সেই সঙ্গে অসামঞ্জস্যতাও দূর হবে।\n‍আগামী দুই থেকে তিন মাসের মধ্যে সারা দেশে বিনা মূল্যে এই স্মার্ট কার্ড বিতরণ করা হবে উল্লেখ করে কার্ড পেতে কার্ডধারীদের আর্থিক লেনদেন থেকে বিরত থাকার পরামর্শ দিয়েছেন বাণিজ্যমন্ত্রী। খবর বিজ্ঞপ্তি\nআজ সকালে রাজধানীর মালিবাগে পিডব্লিউডি কলোনি অডিটরিয়ামে টিসিবি আয়োজিত অনুষ্ঠানে প্রধান অতিথির বক্তব্যে এসব কথা বলেন বাণিজ্যমন্ত্রী টিপু মুনশি। এক কোটি ফ্যামিলি কার্ডকে স্মার্ট কার্ডে রূপান্তরিত করে বিনা মূল্যে বিতরণ এবং কার্ডধারীদের কাছে চালসহ টিসিবির পণ্য সাশ্রয়ী মূল্যে বিক্রয় কার্যক্রমের উদ্বোধন করেন তিনি। এ সময় তিনি স্বীকার করেন, কিছু অসাধু ব্যবসায়ী উচ্চ মূল্যস্ফীতির মধ্যে বাড়তি সুবিধা নিচ্ছেন।\nটিপু মুনশি বলেন, গরিব-দুঃখী, অসহায় মানুষ যাঁরা দারিদ্র্যসীমার নিচে বসবাস করেন, প্রধানমন্ত্রী শেখ হাসিনা তাঁদের কথা বিবেচনা করে এক কোটি ফ্যামিলি কার্ডের মাধ্যমে পাঁচ কোটি মানুষকে কম মূল্যে নিত্যপ্রয়োজনীয় পণ্য দেওয়ার সিদ্ধান্ত নিয়েছেন। বাংলাদেশে যে পরিমাণ মানুষ দারিদ্র্যসীমার নিচে বসবাস করে, তার চেয়ে বেশি মানুষের কাছে সরকার ভর্তুকি মূল্যে নিত্যপ্রয়োজনীয় পণ্য বিক্রয় করছে।\nবাণিজ্যমন্ত্রী বলেন, ডিম ও আলু আমদানি শুরু হওয়ায় বাজারে ইতিবাচক প্রভাব পড়তে শুরু করেছে। ডিমের একটি চালান দেশে আসার পর সরকার থেকে যে দাম নির্ধারণ করে দেওয়া হয়েছে, তার চেয়ে কম মূল্যে বিক্রি হচ্ছে। আগামী মাসের মাঝামাঝি সময় আলু, পেঁয়াজসহ অন্যান্য শাকসবজির বাজার স্বাভাবিক হবে বলে আশাবাদ ব্যক্ত করেন তিনি।\nপেঁয়াজ প্রসঙ্গে টিপ মুনশি আরও বলেন, ‘পেঁয়াজের দাম নির্ভর করে দেশের উৎপাদনের ওপর। এখন পেঁয়াজের শেষ সময়। আমরা ভারত থেকে পেঁয়াজ আমদানি করে ঘাটতি পূরণ করি, কিন্তু ভারত রপ্তানি নিরুৎসাহিত করতে প্রথমে ৪০ শতাংশ শুল্ক আরোপ করে; এর কিছুদিন পরেই তারা প্রতি মেট্রিক টন পেঁয়াজের রপ্তানি মূল্য ৮০০ ডলার নির্ধারণ করে। এতে তাদের পেঁয়াজ রপ্তানি প্রায় বন্ধ হয়ে গেছে। এ কারণে বাজারে দাম বেশি।’\nডিম আমদানির অনুমতি দেওয়ার পরও চালান আসতে দেরি হওয়া প্রসঙ্গে মন্ত্রী বলেন, ডিম আমদানির ক্ষেত্রে বেশ কিছু শর্ত দেওয়া হয়েছিল, যার মধ্যে অ্যাভিয়ান ইনফ্লুয়েঞ্জার সনদ ছিল অন্যতম। এসব শর্ত পূরণে কিছু আইনি জটিলতা থাকায় দেশে চালান আসতে দেরি হয়েছে।\nটিপু মুনশি বলেন, ডিম, আলু ও পেঁয়াজের পরিস্থিতি নিয়ে কিছু অসাধু ব্যবসায়ী সুযোগ নিচ্ছেন এবং মানুষ কষ্ট পাচ্ছেন, এটা অস্বীকার করার সুযোগ নেই। বৈশ্বিক কারণে মূল্যস্ফীতি নিয়ে ভীষণ দুঃসময় পার করতে হচ্ছে, এর মধ্যে বাড়তি সুবিধা নিচ্ছে অসাধু চক্র। রাজনৈতিক পরিচয় যা–ই হোক না কেন, তাঁদের কাউকে ছাড় দেওয়া হবে না বলেও হুঁশিয়ার করেন বাণিজ্যমন্ত্রী।\nঅনুষ্ঠানে বিশেষ অতিথির বক্তব্য দেন ঢাকা দক্ষিণ সিটি করপোরেশনের মেয়র ব্যারিস্টার শেখ ফজলে নূর তাপস এবং বাণিজ্য মন্ত্রণালয়ের সিনিয়র সচিব তপন কান্তি ঘোষ। এ সময় টিসিবির চেয়ারম্যান ব্রিগেডিয়ার জেনারেল মো. আরিফুল হাসান, পিএসসি এবং ঢাকা দক্ষিণ সিটি করপোরেশনের ১২ নম্বর ওয়ার্ডের কাউন্সিলর মামুন রশিদ শুভ্র প্রমুখ উপস্থিত ছিলেন।"
    },
    {
        "url": "https://www.prothomalo.com/business/36ztotv9pw",
        "title": "সয়াবিন তেল, মসুর ডাল, সারসহ ২৮ ক্রয় প্রস্তাবের অনুমোদন | প্রথম আলো",
        "meta_description": "সয়াবিন তেল, মসুর ডালসহ ক্রয় কমিটিতে মোট ২৮টি প্রস্তাব অনুমোদিত হয়। সয়াবিন ১৬৯ টাকা লিটার ও মসুর ডাল ১০০ থেকে ১০১ টাকা কেজি দরে কেনা হচ্ছে",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2020-12%2F614f1f56-0436-44d5-bd9e-5fdd0cbcf173%2F451c7e8d-3819-4f50-80df-9f0604330e9b.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2023-11-08T22:30:00",
        "keywords": [
            "বাণিজ্য",
            "সয়াবিন তেল",
            "তেল",
            "টিসিবি",
            "সরকার",
            "নারকেল তেল"
        ],
        "last_scraped": "2024-10-07T14:29:42.297999",
        "source": "প্রথম আলো",
        "old": true,
        "author": "বিশেষ প্রতিনিধি",
        "content": "স্বল্প আয়ের জনগোষ্ঠীর কাছে সাশ্রয়ী দামে বিক্রি করার জন্য ট্রেডিং করপোরেশন অব বাংলাদেশকে (টিসিবি) সয়াবিন তেল ও মসুর ডাল কিনে দিচ্ছে সরকার। এর মধ্যে রয়েছে ১ কোটি ১০ লাখ লিটার পরিশোধিত সয়াবিন তেল ও ২৫ হাজার টন মসুর ডাল।তেল ও ডাল কেনায় সরকারের ব্যয় হবে ৩৮৭ কোটি ৬৯ লাখ টাকা। সয়াবিন তেল কেনা হচ্ছে ভারতীয় একটি কোম্পানি থেকে। আর মসুর ডাল কেনা হবে তিনটি কোম্পানি থেকে, যার একটি ভারতের ও দুটি দেশের কোম্পানি। তাদের কাছ থেকে কেনা হচ্ছে সরাসরি ক্রয়পদ্ধতিতে অর্থাৎ দরপত্র ডাকা ছাড়া।\nআজ বুধবার অর্থমন্ত্রী আ হ ম মুস্তফা কামালের সভাপতিত্বে অনুষ্ঠিত সরকারি ক্রয়সংক্রান্ত মন্ত্রিসভা কমিটির বৈঠকে এ–বিষয়ক প্রস্তাবগুলো অনুমোদিত হয়। বৈঠক শেষে সাংবাদিকদের এ বিষয়ে জানান মন্ত্রিপরিষদ বিভাগের অতিরিক্ত সচিব সাঈদ মাহবুব খান। তিনি বলেন, তেল ও ডাল ক্রয়ের প্রস্তাবসহ কমিটিতে মোট ২৮টি প্রস্তাব অনুমোদিত হয়েছে।\nসাঈদ মাহবুব খান জানান, ১ কোটি ১০ লাখ লিটার পরিশোধিত সয়াবিন তেল কেনা হবে ভারতের গ্রিন নেশন বিল্ডার্স অ্যান্ড ডেভেলপার কোম্পানি থেকে। এতে ১৪১ কোটি টাকা ব্যয় হবে। প্রতি লিটার তেলের দাম পড়বে ১৬৯ টাকা।\nজানানো হয়, ১০ হাজার টন মসুর ডাল কেনা হবে ভারতের উমা এক্সপো প্রাইভেট লিমিটেডের কাছ থেকে। এ মসুর ডাল কিনতে ব্যয় হবে ৯৬ কোটি ৬৯ লাখ টাকা। প্রতি কেজি মসুর ডাল কিনতে খরচ হবে ১০১ টাকা ৬৯ পয়সা। এ ছাড়া ১৫ হাজার টন মসুর ডাল কেনা হবে বি অ্যান্ড সি ইনকরপোরেশন এবং সেনা কল্যাণ সংস্থার কাছ থেকে। এতে ব্যয় হবে ১৫০ কোটি টাকা। এ ক্ষেত্রে প্রতি কেজি মসুর ডালের দাম পড়ছে ১০০ টাকা।\nএদিকে রাষ্ট্রীয় চুক্তির মাধ্যমে সংযুক্ত আরব আমিরাত ও কাতার থেকে ৬০ হাজার টন ইউরিয়া সার কেনার প্রস্তাব অনুমোদিত হয়েছে ক্রয় কমিটিতে। এর মধ্যে সংযুক্ত আরব আমিরাতের ফার্টিগ্লোব ডিস্ট্রিবিউশন লিমিটেড সরবরাহ করবে ৩০ হাজার টন ইউরিয়া সার। আর কাতারের মুনতাজাত সরবরাহ করবে বাকি ৩০ হাজার টন ইউরিয়া সার। একই সঙ্গে দেশীয় প্রতিষ্ঠান কর্ণফুলী ফার্টিলাইজার কোম্পানি লিমিটেড (কাফকো) থেকে ৩০ হাজার টন ইউরিয়া সার কেনারও সিদ্ধান্ত হয়েছে।\nসাঈদ মাহবুব খান জানান, সুইজারল্যান্ড থেকে ১ কার্গো বা ৩৩ লাখ ৬০ হাজার এমএমবিটিইউ তরলীকৃত প্রাকৃতিক গ্যাস (এলএনজি) কেনার প্রস্তাব অনুমোদিত হয়েছে ক্রয় কমিটিতে। সুইজারল্যান্ডের এম এস টোটাল ইঞ্জিনিয়ারিং গ্যাস অ্যান্ড পাওয়ার লিমিটেড থেকে পেট্রোবাংলা এই তরলীকৃত গ্যাস কিনবে ৭১৩ কোটি ১ লাখ ৭৪ হাজার টাকা ব্যয়ে।\nএ ছাড়া সংযুক্ত আরব আমিরাতের দুবাইয়ের এম এস গ্রেন ফ্লাওয়ার ডিএমসিসি নামক একটি প্রতিষ্ঠান থেকে ৫০ হাজার টন গম কেনার আরেক প্রস্তাব অনুমোদিত হয়। এতে ব্যয় হবে ১৬২ কোটি ৯৬ লাখ টাকা।\nঅন্যদিকে দেশের চারটি জায়গায় নদী খনন করার পূর্ত কাজ পেয়েছে ডক ইয়ার্ড অ্যান্ড ইঞ্জিনিয়ারিং ওয়ার্কস লিমিটেড। কোম্পানিটিকে ৩৫৯ কোটি ৭৯ লাখ টাকায় এ কাজ দেওয়ার সিদ্ধান্ত হয়েছে। এর মধ্যে ‘মোংলা থেকে রামপাল খেয়াঘাট পর্যন্ত’ খননে ৯৬ কোটি ৪৯ লাখ ৫০ হাজার টাকা, ‘উলানিয়া থেকে মাওয়া এবং দৌলতদিয়া থেকে নাজিরগঞ্জ পর্যন্ত’ খননে ৮৭ কোটি ৪৯ লাখ ৫০ হাজার টাকা, ‘নাজিরগঞ্জ থেকে চর ভবানীপুর পর্যন্ত’ খননে ৮৭ কোটি ৯০ লাখ এবং ‘ভবানীপুর থেকে পাকশী পর্যন্ত’ ৮৭ কোটি ৯০ লাখ টাকা ব্যয় হবে।\nচট্টগ্রাম শহরের লালখান বাজার থেকে শাহ আমানত বিমানবন্দর পর্যন্ত এলিভেটেড এক্সপ্রেসওয়ে নির্মাণ প্রকল্পের আওতায় টোল প্লাজা এবং ১২টি র‌্যাম্প নির্মাণের পূর্ত কাজ পেয়েছে ম্যাক্স ইনফ্রাস্ট্রাকচার লিমিটেড। এতে ব্যয় হবে ৪৪৩ কোটি ৯১ লাখ টাকা।\nএ ছাড়া ‘নরসিংদী সড়ক বিভাগের আওতায় ইটাখোলা-মঠখোলা-কটিয়াদী সড়ক ও নয়াপাড়া-আড়াইহাজার-নরসিংদী-রায়পুরা দুটি আঞ্চলিক মহাসড়ক যথাযথ মানে প্রশস্ততায় উন্নীতকরণ’ প্রকল্পের পূর্ত কাজ পেয়েছে যৌথভাবে তাহের ব্রাদার্স এবং ন্যাশনাল ডেভেলপমেন্ট ইঞ্জিনিয়ারিং লিমিটেড। এ কাজে ব্যয় হবে ৩০২ কোটি ৮০ লাখ টাকা। একই প্রকল্পের ২৪৯ কোটি ৩৫ লাখ টাকার আরেকটি প্যাকেজের পূর্ত কাজ পেয়েছে রানা বিল্ডার্স প্রাইভেট লিমিটেড।\nক্রয় কমিটিতে ‘বিশেষ চাহিদাসম্পন্ন ব্যক্তিদের জন্য ক্রীড়া কমপ্লেক্স নির্মাণ’ প্রকল্পের আওতায় ১১ তলাবিশিষ্ট একাডেমিক ভবন নির্মাণের পূর্ত কাজের একটি প্রস্তাব অনুমোদিত হয় ক্রয় কমিটিতে। ১২৯ কোটি ৬০ লাখ টাকার এ কাজ পেয়েছে ন্যাশনাল ডেভেলপমেন্ট ইঞ্জিনিয়ারিং লিমিটেড।"
    },
    {
        "url": "https://www.prothomalo.com/business/fujx21cz21",
        "title": "শুরু হচ্ছে টিসিবির স্মার্ট পরিবার কার্ড বিতরণ, পণ্য বিক্রিও শুরু কাল | প্রথম আলো",
        "meta_description": "টিসিবি এ মাসে পেঁয়াজ বিক্রি করবে না। আরেক পণ্য চিনিও বিক্রি হবে প্রাপ্যতা সাপেক্ষে",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-01%2F2087bf8b-f89d-4005-a374-edaf66f1fe4d%2F8b598b09ca90d40f057d57cb1617c2f2_5aeb3009f2e64.jpg?auto=format%2Ccompress&fmt=webp&format=webp&w=300&dpr=1.3",
        "published_date": "2023-11-08T22:00:00",
        "keywords": [
            "টিসিবি",
            "বাণিজ্যমন্ত্রী"
        ],
        "last_scraped": "2024-10-07T14:29:59.732967",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "আগামীকাল বৃহস্পতিবার সারা দেশে ট্রেডিং করপোরেশন অব বাংলাদেশের (টিসিবি) স্মার্ট পরিবার কার্ড বিতরণ শুরু হচ্ছে। সারা দেশে ফ্যামিলি কার্ডধারী এক কোটি নিম্ন আয়ের পরিবারের কাছে পণ্য বিক্রি করে সংস্থাটি। এই পরিবার কার্ডধারীরাই এখন স্মার্ট কার্ডের আওতায় আসবেন।\nএ ছাড়া ধারাবাহিক কর্মসূচি হিসেবে একই দিন নভেম্বর মাসের পণ্য বিক্রি কার্যক্রম শুরু হচ্ছে বলে টিসিবি এক সংবাদ বিজ্ঞপ্তিতে জানিয়েছে।\nসারা দেশে এক কোটি পরিবার টিসিবির পরিবার কার্ডের আওতায় রয়েছে। এসব পরিবার স্মার্ট কার্ডের মাধ্যমে পণ্য কিনতে পারবেন। রাজধানীর মালিবাগে পিউব্লিউডি মিলনায়তনে আগামীকাল এই কার্যক্রমের উদ্বোধন করবেন বাণিজ্যমন্ত্রী টিপু মুনশি। একই সময় তিনি নভেম্বর মাসের টিসিবির পণ্য বিক্রি কার্যক্রমেরও উদ্বোধন করবেন।\nটিসিবির তথ্য কর্মকর্তা হ‌ুমায়ূন কবির প্রথম আলোকে বলেন, স্মার্ট কার্ড বিতরণ আগামীকাল শুরু হলেও সারা দেশে এই কার্ড বিতরণের কাজ শেষ করতে তিন মাসের মতো সময় লাগবে। এ সময় যাঁরা স্মার্ট কার্ড পাবেন, তাঁরা স্মার্ট কার্ডে পণ্য নেবেন। যাঁদের কাছে পুরোনো কার্ড থাকবে, তাঁরা ওই কার্ডেই পণ্য নিতে পারবেন।\nতবে সারা দেশে কার্ড বিতরণের কাজ শেষ হলে টিসিবির পণ্য কিনতে স্মার্ট কার্ডই ব্যবহার করতে হবে জানান হ‌ুমায়ূন কবির। তিনি আরও বলেন, ঢাকার উত্তর সিটি করপোরেশনে কিছু স্মার্ট কার্ড প্রাথমিকভাবে দেওয়া হয়েছিল। তাদের জন্যও নতুন স্মার্ট কার্ড করা হয়েছে। আগের কার্ড পরিবর্তন করে নতুন স্মার্ট কার্ড নিতে হবে। স্মার্ট কার্ড বিনা মূল্যে বিতরণ করা হবে বলে জানান তিনি।\nএদিকে নভেম্বর মাসে পরিবার কার্ডধারী একজন ক্রেতা সর্বোচ্চ দুই লিটার সয়াবিন তেল অথবা কুঁড়ার (রাইস ব্র্যান) তেল, পাঁচ কেজি চাল, দুই কেজি মসুর ডাল ও এক কেজি চিনি কিনতে পারবেন। প্রতি লিটার সয়াবিন বা কুঁড়ার তেলের দাম রাখা হবে ১০০ টাকা। আর প্রতি কেজি চাল ৩০ টাকা, মসুর ডাল ৬০ টাকা ও প্রাপ্যতা সাপেক্ষে প্রতি কেজি চিনি ৭০ টাকা দামে বিক্রি করবে টিসিবি।\nবাজারে চিনির দাম নতুন করে বেড়েছে। প্রতি কেজি খোলা চিনি বিক্রি হচ্ছে ১৩৮ থেকে ১৪০ টাকায়। যেহেতু টিসিবি প্রাপ্যতা সাপেক্ষে চিনি বিক্রি করবে, তাই অনেক ক্রেতা ভর্তুকি দামে চিনি না–ও পেতে পারেন। সরবরাহ–সংকটের কারণে এর আগেও টিসিবি তালিকায় থাকা পণ্য বিক্রি করতে পারেনি।\nগত মাসে কেজিপ্রতি ৩৫ টাকা দরে পেঁয়াজ বিক্রি করেছিল টিসিবি। কিন্তু চলতি মাসের কার্যক্রমে টিসিবি পেঁয়াজ বিক্রি করবে না বলে জানিয়েছে। বাজারে পেঁয়াজের দামও চড়া। প্রতি কেজি দেশি পেঁয়াজ এখন বিক্রি হচ্ছে ১৩০ থেকে ১৪০ টাকায়। আর আমদানি করা পেঁয়াজের দাম ১০০ থেকে ১১০ টাকা। নতুন পেঁয়াজ না ওঠা পর্যন্ত বাজারে পেঁয়াজের দাম বেশি থাকবে বলে জানিয়েছেন বিক্রেতারা।\nটিসিবি আগে খোলাবাজারে ট্রাকে করে পণ্য বিক্রি করত। পণ্য বিক্রিতে তখন বিভিন্ন অনিয়মের অভিযোগের কথা শোনা গেছে। তবে গত বছরের মাঝামাঝি থেকে সরকারি সংস্থাটি পরিবার কার্ডের মাধ্যমে পণ্য বিক্রি শুরু করে। এসব পরিবার কার্ড বিতরণ করা হয় স্থানীয় জনপ্রতিনিধিদের মাধ্যমে। পরিবার কার্ডের মাধ্যমে পণ্য বিক্রির ফলে অনিয়মের অভিযোগ আগের তুলনায় কমে এসেছে।"
    },
    {
        "url": "https://www.prothomalo.com/business/v33scuwgqm",
        "title": "চুক্তি হচ্ছে মার্কিন কোম্পানির সঙ্গে, ১৫ বছর ধরে এলএনজি কেনা হবে | প্রথম আলো",
        "meta_description": "বেসরকারি খাতে তরলীকৃত প্রাকৃতিক গ্যাস (এলএনজি) সরবরাহের জন্য এবার মার্কিন কোম্পানি এক্সিলারেট এনার্জি বাংলাদেশ লিমিটেডের সঙ্গে চুক্তি করতে যাচ্ছে সরকার। সে অনুযায়ী ২০২৬ সাল থেকে ১৫ বছর এলএনজি সরবরাহ করবে কোম্পানিটি। প্রস্তাবিত এই চুক্তির খসড়া গতকাল বুধবার সরকারি ক্রয়সংক্রান্ত মন্ত্রিসভা কমিটির বৈঠকে অনুমোদিত হয়েছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2023-01%2F7ff48f14-d29d-4d82-a26f-19c37cd23e7e%2Fbangladesh_government_logo.png?auto=format%2Ccompress&fmt=webp&format=webp&w=640&dpr=1.3",
        "published_date": "2023-10-26T10:57:00",
        "keywords": [
            "গ্যাস",
            "আমদানি",
            "টিসিবি"
        ],
        "last_scraped": "2024-10-07T14:30:17.550558",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "বেসরকারি খাতে তরলীকৃত প্রাকৃতিক গ্যাস (এলএনজি) সরবরাহের জন্য এবার মার্কিন কোম্পানি এক্সিলারেট এনার্জি বাংলাদেশ লিমিটেডের সঙ্গে চুক্তি করতে যাচ্ছে সরকার। সে অনুযায়ী ২০২৬ সাল থেকে ১৫ বছর এলএনজি সরবরাহ করবে কোম্পানিটি। প্রস্তাবিত এই চুক্তির খসড়া গতকাল বুধবার সরকারি ক্রয়সংক্রান্ত মন্ত্রিসভা কমিটির বৈঠকে অনুমোদিত হয়েছে।\nবৈঠক শেষে মন্ত্রিপরিষদ বিভাগের অতিরিক্ত সচিব সাঈদ মাহবুব খান সাংবাদিকদের এ তথ্য জানান। এতে সভাপতিত্ব করেন অর্থমন্ত্রী আ হ ম মুস্তফা কামাল।\nএলএনজি আমদানির পর তা রূপান্তরের মাধ্যমে গ্যাস পাইপলাইনে সরবরাহ করা হয়। বর্তমানে এলএনজি রূপান্তরের জন্য কক্সবাজারের মহেশখালীতে দুটি ভাসমান টার্মিনাল আছে। এর একটি এক্সিলারেট এনার্জি ও আরেকটি সামিট গ্রুপ পরিচালনা করে। দীর্ঘ মেয়াদে এলএনজি সরবরাহের জন্য এ দুটি প্রতিষ্ঠানের প্রস্তাবই বিবেচনা করছে সরকার। এর আগে গত আগস্টে অর্থনৈতিক বিষয়সংক্রান্ত মন্ত্রিসভা কমিটির সভায় এ বিষয়ে নীতিগত অনুমোদন দেওয়া হয়।\nএক্সিলারেট এনার্জি বছরে ১০ লাখ থেকে ১৫ লাখ টন এলএনজি সরবরাহ করবে। এ জন্য তাদের সঙ্গে ১৫ বছরের চুক্তি হবে, যার মেয়াদ ২০২৬ থেকে ২০৪০ সাল পর্যন্ত। প্রতি ইউনিট এলএনজির দাম হবে অপরিশোধিত জ্বালানি তেলের দামের ১৩ দশমিক ৩৫ শতাংশের সঙ্গে শূন্য দশমিক ৩৫ ডলার।\nএ ছাড়া এক্সিলারেটের ভাসমান টার্মিনালের সক্ষমতা বাড়ানোর প্রস্তাব অনুমোদন করা হয়েছে। ফলে তারা দিনে ৬০ কোটি ঘনফুট গ্যাস রূপান্তর করতে পারবে, যা বর্তমানে ৫০ কোটি ঘনফুট।\nদেশে এলএনজি আমদানি শুরু হয় ২০১৮ সালে। এখন পর্যন্ত যত এলএনজি আমদানি হয়েছে, তার পুরোটাই এসেছে সরকারি সংস্থার মাধ্যমে। বর্তমানে দুটি দীর্ঘমেয়াদি চুক্তির আওতায় ওমান ও কাতার থেকে এলএনজি আমদানি করে সরকার। এটির আমদানি বাড়াতে দুটি দেশের সঙ্গে নতুন করে এ বছর আরও দুটি চুক্তি করা হয়েছে। সে অনুযায়ী তারা এলএনজি সরবরাহ শুরু করবে ২০২৬ সালে। এর বাইরে খোলাবাজার থেকেও নিয়মিত এলএনজি আমদানি করা হচ্ছে।\nএ ছাড়া ক্রয় কমিটির বৈঠকে ‘বিদ্যুৎ ও জ্বালানির দ্রুত সরবরাহ বৃদ্ধি (বিশেষ বিধান) (সংশোধন) আইন-২০২১ ’-এর আওতায় সিঙ্গাপুরের ভিটল এশিয়া প্রাইভেট লিমিটেড থেকে এক কার্গো জাহাজ এলএনজি কেনার প্রস্তাব অনুমোদন করা হয়েছে। এতে প্রতি ইউনিটের দাম পড়বে ১৭ দশমিক ৫৫ ডলার। তাতে ৩৩ লাখ ৬০ হাজার ইউনিট (এমএমবিটিইউ) এলএনজির দাম হবে ৭৬২ কোটি ৩৭ লাখ টাকা।\nএ ছাড়া তথ্য ও যোগাযোগপ্রযুক্তি অধিদপ্তর ১৬৫ কোটি ১ লাখ টাকার ল্যাপটপ কিনবে। এ-সংক্রান্ত একটি প্রস্তাব ক্রয় কমিটিতে অনুমোদিত হয়। প্রযুক্তির সহায়তায় নারীর ক্ষমতায়নের জন্য ‘হার পাওয়ার’ শীর্ষক প্রকল্পের আওতায় ওয়ালটন ডিজি টেক ইন্ডাস্ট্রিজের কাছ থেকে কেনা হবে মোট ২৫ হাজার ১২৫টি ল্যাপটপ।\nট্রেডিং করপোরেশন অব বাংলাদেশের (টিসিবি) মাধ্যমে নিম্ন আয়ের মানুষের কাছে সাশ্রয়ী দামে বিক্রি করার জন্য সয়াবিন তেল, কুঁড়ার তেল (রাইস ব্র্যান অয়েল) ও মসুর ডাল কিনছে সরকার। শবনম ভেজিটেবল অয়েল ইন্ডাস্ট্রিজ, মজুমদার ব্র্যান অয়েল মিলস ও সিটি এডিবল অয়েলের কাছ থেকে পণ্য তিনটি কিনতে সরকারের মোট খরচ পড়বে ২৫৪ কোটি ১৮ লাখ ৬০ হাজার টাকা। প্রতি কেজি মসুর ডাল ১১০ টাকা ৯৭ পয়সা, প্রতি লিটার সয়াবিন তেল ১৫৬ টাকা ৩৮ পয়সা এবং প্রতি লিটার রাইস ব্র্যান বা কুঁড়ার তেল ১৫৬ টাকা ২৫ পয়সা দরে কেনা হবে।\nএদিকে সৌদি আরব ও সংযুক্ত আরব আমিরাত (ইউএই) থেকে ২০২৪ সালে ১৫ লাখ টন অপরিশোধিত জ্বালানি তেল আমদানির প্রস্তাব নীতিগতভাবে অনুমোদন করেছে অর্থনৈতিক বিষয়সংক্রান্ত মন্ত্রিসভা কমিটি। কোনো ধরনের দরপত্র ছাড়াই অর্থাৎ সরাসরি ক্রয় পদ্ধতিতে (ডিপিএম) এ তেল আমদানি করা হবে। বাংলাদেশকে বছরে প্রায় ৬৫ লাখ টন জ্বালানি তেল আমদানি করতে হয়। এর মধ্যে প্রায় ১৫ লাখ টন অপরিশোধিত, বাকিটা পরিশোধিত।\n তথ্য ও যোগাযোগপ্রযুক্তি বিভাগের আওতাধীন বাংলাদেশ হাইটেক পার্ক কর্তৃপক্ষের ‘ভিশন ২০৪১ স্মার্ট টাওয়ার’ পরিচালনা ও রক্ষণাবেক্ষণের জন্য ঢাকার কারওয়ান বাজারে একটি বেসরকারি কোম্পানি নিয়োগ করা হবে। এ প্রস্তাবও নীতিগত অনুমোদন দিয়েছে কমিটি। ‘ডিজিটাল এন্ট্রাপ্রেনিউরশিপ অ্যান্ড ইনোভেশন ইকো-সিস্টেম’ প্রকল্পের আওতায় ভবনটি পরিচালনা করবে কাজ পাওয়া কোম্পানি।"
    },
    {
        "url": "https://www.prothomalo.com/business/q1itxo8vuj",
        "title": "টিসিবির জন্য ভোজ্যতেল ও মসুর ডাল কেনা হচ্ছে | প্রথম আলো",
        "meta_description": "আজ বুধবার অর্থমন্ত্রীর সভাপতিত্বে অনুষ্ঠিত সরকারি ক্রয়সংক্রান্ত মন্ত্রিসভা কমিটিতে সয়াবিন, রাইস ব্র্যান অয়েল (কুঁড়ার তেল) ও মসুর ডাল কেনার তিনটি প্রস্তাব অনুমোদিত হয়। এতে মোট খরচ হবে ২৫৪ কোটি ১৮ লাখ ৬০ হাজার টাকা।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2023-02%2Fe808cc0a-fa90-4be9-a1dc-3d79b6824207%2Fdal_tel.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2023-10-25T18:51:00",
        "keywords": [
            "বাণিজ্য",
            "ভোজ্য তেল",
            "টিসিবি"
        ],
        "last_scraped": "2024-10-07T14:30:35.160059",
        "source": "প্রথম আলো",
        "old": true,
        "author": "বিশেষ প্রতিনিধি",
        "content": "ট্রেডিং করপোরেশন অব বাংলাদেশের (টিসিবি) মাধ্যমে নিম্ন আয়ের মানুষের কাছে সাশ্রয়ী দামে বিক্রি করার জন্য সয়াবিন তেল, কুঁড়ার তেল (রাইস ব্র্যান অয়েল) ও মসুর ডাল কিনছে সরকার। শবনম ভেজিটেবল অয়েল ইন্ডাস্ট্রিজ, মজুমদার ব্র্যান অয়েল মিলস ও সিটি এডিবল অয়েলের কাছ থেকে পণ্য তিনটি কিনতে সরকারের মোট খরচ পড়বে ২৫৪ কোটি ১৮ লাখ ৬০ হাজার টাকা।\nআজ বুধবার অর্থমন্ত্রী আ হ ম মুস্তফা কামালের সভাপতিত্বে অনুষ্ঠিত সরকারি ক্রয়সংক্রান্ত মন্ত্রিসভা কমিটির বৈঠকে এসব পণ্য ক্রয়ে তিনটি আলাদা প্রস্তাব অনুমোদিত হয়। বৈঠক শেষে মন্ত্রিপরিষদ বিভাগের অতিরিক্ত সচিব সাঈদ মাহবুব খান এ তথ্য জানান।\nসাঈদ মাহবুব খান বলেন, স্থানীয়ভাবে উন্মুক্ত দরপত্র পদ্ধতিতে চলতি ২০২৩-২৪ অর্থবছরে শবনম ভেজিটেবল অয়েল ইন্ডাস্ট্রিজ থেকে ৬৬ কোটি ৫৮ লাখ টাকায় ছয় হাজার টন মসুর ডাল কেনা হবে। প্রতি কেজি মসুর ডালের দাম পড়বে ১১০ টাকা ৯৭ পয়সা।\nসিটি এডিবল অয়েল থেকে ৮০ লাখ লিটার সয়াবিন তেল কেনা হবে ১২৫ কোটি ১০ লাখ ৪০ হাজার টাকায়। প্রতি লিটারের দাম পড়বে ১৫৬ টাকা ৩৮ পয়সা। এ ছাড়া মজুমদার ব্র্যান অয়েল মিলস থেকে ৪০ লাখ লিটার রাইস ব্র্যান বা কুঁড়ার তেল কেনার অনুমোদন দিয়েছে ক্রয় কমিটি। প্রতি লিটার ১৫৬ টাকা ২৫ পয়সা হিসাবে এ তেল কিনতে খরচ হবে ৬২ কোটি ৫০ লাখ টাকা।\nব্রিফিংয়ে জানানো হয়, বাণিজ্য মন্ত্রণালয়ের এই তিনটিসহ ক্রয় কমিটিতে আজ বিদ্যুৎ বিভাগের পাঁচটি; জ্বালানি ও খনিজ সম্পদ বিভাগ, নৌপরিবহন মন্ত্রণালয় ও শিল্প মন্ত্রণালয়ের তিনটি করে; সড়ক পরিবহন ও মহাসড়ক বিভাগ ও খাদ্য মন্ত্রণালয়ের দুটি করে, মাধ্যমিক ও উচ্চশিক্ষা বিভাগ, কৃষি মন্ত্রণালয়, তথ্য ও যোগাযোগপ্রযুক্তি বিভাগ এবং স্থানীয় সরকার বিভাগের একটি করে প্রস্তাব অনুমোদিত হয়।\nমোট ২৫টি প্রস্তাবের বিপরীতে ১৪ হাজার ৪৫৫ কোটি ৬৫ লাখ টাকা ব্যয় হবে। এই অর্থের মধ্যে সরকারের অংশ ১৩ হাজার ৯৫৩ কোটি ৪৩ লাখ টাকা। বাকি ৫০২ কোটি ২২ লাখ টাকার সংস্থান আসবে দেশি ব্যাংক ও বৈদেশিক অর্থায়ন থেকে।"
    },
    {
        "url": "https://www.prothomalo.com/business/lgwbe55me8",
        "title": "সারা দেশে কাল থেকে ভর্তুকি মূল্যে মাসব্যাপী পণ্য বিক্রি শুরু করবে টিসিবি | প্রথম আলো",
        "meta_description": "এ দফায় পরিবার কার্ডধারী একজন ক্রেতা সর্বোচ্চ দুই লিটার সয়াবিন তেল অথবা কুঁড়ার (রাইস ব্র্যান) তেল, দুই কেজি মসুর ডাল, এক কেজি চিনি ও পাঁচ কেজি চাল কিনতে পারবেন।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2020-10%2F40b44b14-faa6-4a83-a585-c1f72366dcd2%2Fpotato_2.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2023-10-14T17:56:00",
        "keywords": [
            "টিসিবি",
            "ভর্তুকি",
            "নিত্য পণ্য",
            "বাণিজ্য"
        ],
        "last_scraped": "2024-10-07T14:30:52.596865",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "মাসিক বিক্রয় কর্মসূচির ধারাবাহিকতায় আগামীকাল রোববার থেকে অক্টোবর মাসের ভর্তুকি মূল্যে পণ্য বিক্রি শুরু করবে সরকারি প্রতিষ্ঠান ট্রেডিং করপোরেশন অব বাংলাদেশ (টিসিবি)। সারা দেশে ফ্যামিলি কার্ডধারী এক কোটি নিম্ন আয়ের পরিবারের কাছে পণ্য বিক্রি করবে সংস্থাটি।\n রাজধানীর ধানমন্ডি লেক এলাকায় কাউন্সিলরের কার্যালয়ের সামনে আগামীকাল সকালে এ কার্যক্রমের উদ্বোধন করবেন বাণিজ্যমন্ত্রী টিপু মুনশি। আজ শনিবার এক সংবাদ বিজ্ঞপ্তিতে টিসিবি এ তথ্য জানিয়েছে।\nএ দফায় পরিবার কার্ডধারী একজন ক্রেতা সর্বোচ্চ দুই লিটার সয়াবিন তেল অথবা কুঁড়ার (রাইস ব্র্যান) তেল, পাঁচ কেজি চাল, দুই কেজি করে মসুর ডাল ও পেঁয়াজ এবং এক কেজি চিনি কিনতে পারবেন। এর মধ্যে প্রতি লিটার সয়াবিন বা কুঁড়ার তেলের দাম রাখা হবে ১০০ টাকা। প্রতি কেজি চাল ৩০ টাকা, মসুর ডাল ৬০, পেঁয়াজ ৩৫ ও চিনি ৭০ টাকা দামে বিক্রি করবে টিসিবি।\nতবে আমদানি করা পেঁয়াজের প্রাপ্যতা সাপেক্ষে শুধু ঢাকা নগরীতে পণ্যটি বিক্রি করা হবে বলে জানিয়েছে টিসিবি। এ ছাড়া চিনিও প্রাপ্যতা সাপেক্ষে কয়েকটি স্থানে বিক্রি করা হবে বলে জানায় টিসিবি। অর্থাৎ এ দফায় পেঁয়াজ ও চিনি সীমিত পরিসরে বিক্রি হওয়ার সম্ভাবনা বেশি।\nটিসিবি জানিয়েছে, নিম্ন আয়ের এক কোটি উপকারভোগী পরিবারের মধ্যে ভর্তুকি মূল্যে এসব পণ্য বিক্রি আগামীকাল শুরু হয়ে এক মাস চলবে। সিটি করপোরেশন ও জেলা-উপজেলা প্রশাসনের সহযোগিতায় নির্ধারিত তারিখ ও সময় অনুযায়ী পরিবেশকেরা টিসিবির পণ্য বিক্রয় কার্যক্রম পরিচালনা করবেন। এ সময়ে নিজ নিজ এলাকার পরিবেশকদের দোকান বা নির্ধারিত স্থান থেকে পণ্য কিনতে পারবেন পরিবার কার্ডধারী ব্যক্তিরা।\nগত জুলাই থেকে প্রথমবারের মতো পরিবার কার্ডের আওতায় চাল বিক্রি শুরু করে টিসিবি। আর চলতি মাস থেকে অন্যান্য পণ্যের পাশাপাশি পেঁয়াজ বিক্রি করবে সংস্থাটি। অন্যদিকে সরবরাহ কম থাকায় গত আগস্ট ও সেপ্টেম্বরে চিনি বিক্রি সীমিত করে টিসিবি। অক্টোবরেও সে ধারা অব্যাহত থাকবে।"
    },
    {
        "url": "https://www.prothomalo.com/business/5wi5m5q3wv",
        "title": "ডিমের ডজন আবার ১৫০ টাকা ছাড়িয়েছে | প্রথম আলো",
        "meta_description": "বাজারে ডিমের দাম বাড়ার বিষয়টি নিশ্চিত করা হয়েছে সরকারি সংস্থা ট্রেডিং করপোরেশন অব বাংলাদেশের (টিসিবি) গতকাল মঙ্গলবারের বাজারদরেও। টিসিবি জানিয়েছে, প্রতি হালি ডিম বিক্রি হয়েছে ৫০ থেকে ৫৫ টাকায়।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2020-10%2F1e0d5562-387f-417e-afcd-5035b3cb69c2%2Fegg_white_food_protein_162712.jpeg?auto=format%2Ccompress&fmt=webp&format=webp&w=640&dpr=1.3",
        "published_date": "2023-10-11T07:33:00",
        "keywords": [
            "বাণিজ্য",
            "দাম বৃদ্ধি",
            "টিসিবি",
            "ডিম",
            "নিত্য পণ্য"
        ],
        "last_scraped": "2024-10-07T14:31:08.073548",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "এক মাসের ব্যবধানে ডিমের ডজন (১২টি) আবার দেড় শ টাকা ছাড়াল। মাঝে দাম সামান্য কমলেও খুচরা বাজারে ফার্মের মুরগির বাদামি রঙের এক ডজন ডিম এখন কিনতে হচ্ছে ১৫৫ থেকে ১৬০ টাকায়। বাণিজ্য মন্ত্রণালয় ডিমের দাম বেঁধে দেওয়ার প্রায় এক মাস পার হয়ে গেলেও সরকার নির্ধারিত ওই দামে বিক্রেতারা ডিম বিক্রি করছেন না; বরং উল্টো বাজারে ডিমের দাম আবার বেড়েছে। রাজধানীর বিভিন্ন বাজার ঘুরে ও দেশের কয়েকটি ডিম উৎপাদন এলাকা থেকে এ তথ্য জানা গেছে।\nবাজারে ডিমের দাম বাড়ার বিষয়টি নিশ্চিত করা হয়েছে সরকারি সংস্থা ট্রেডিং করপোরেশন অব বাংলাদেশের (টিসিবি) গতকাল মঙ্গলবারের বাজারদরেও। টিসিবি জানিয়েছে, প্রতি হালি ডিম বিক্রি হয়েছে ৫০ থেকে ৫৫ টাকায়। তাতে ডিমের দাম পড়ে ১৫০ থেকে ১৬৫ টাকা ডজন। এক সপ্তাহ আগে বাজারে ডিমের হালি ৪৮ থেকে ৫০ টাকা ছিল বলে জানিয়েছে টিসিবি।\nউৎপাদনকারী ও বিক্রেতারা জানিয়েছেন, ডিমের উৎপাদনে ঘাটতি তৈরি হয়েছে। একই সঙ্গে ভারী বৃষ্টির কারণে বাজারে ডিমের সরবরাহ কমছে। ডিমের দাম বেড়ে যাওয়ার জন্য তাঁরা মূলত এই দুই কারণকে দায়ী করছেন। এ নিয়ে এক বছরের কিছু বেশি সময়ের মধ্যে ডিমের ডজন তৃতীয়বারের মতো দেড় শ টাকার গণ্ডি পেরোল। এক ডজন ডিমের দাম প্রথমবার দেড় শ টাকা ছাড়ায় গত বছরের আগস্টের শুরুতে।\nগতকাল রাজধানীর মালিবাগ, মগবাজার ও কাঁঠালবাগান বাজার ঘুরে ও ব্যবসায়ীদের সঙ্গে কথা বলে জানা গেছে, বাজারে ফার্মের মুরগির বাদামি রঙের ডিম বিক্রি হচ্ছে ডজন ১৫৫ থেকে ১৬০ টাকায়। তবে ১৫৫ টাকায় কিনতে হলে বড় বাজারে যেতে হচ্ছে। পাড়া-মহল্লার দোকানে বাদামি ডিম ১৬০ টাকার নিচে পাওয়া যাচ্ছে না। কোথাও কোথাও ১৬৫ টাকাও চাওয়া হচ্ছে। বাজারে সাদা রঙের ডিম পাওয়া যাচ্ছে ১৫০ টাকায়।\nসরকার গত ১৪ সেপ্টেম্বর খুচরা পর্যায়ে প্রতিটি ফার্মের মুরগির ডিমের দাম ১২ টাকায় নির্ধারণ করে দিয়েছিল। সেই হিসাবে এক ডজন ডিমের দাম পড়ে ১৪৪ টাকা। কিন্তু বাজারে এই দাম পুরোপুরি কার্যকর হয়নি। গত মাসের শেষের দিকে কোথাও কোথাও ১৪৪-১৪৫ টাকায় ডিম বিক্রি হলেও বেশির ভাগ বাজারে ১৫০ টাকায় বিক্রি হয়েছে।\nরাজধানীর মালিবাগ বাজারের ডিম বিক্রেতা তানভীর হাসান প্রথম আলোকে বলেন, ‘পাইকারিতে প্রতিটি ডিম এখন কিনতে খরচ পড়ছে ১২ টাকার মতো। তাতে খরচ বাদে অল্প লাভ রেখে ডিম ১৩ টাকার নিচে বিক্রি করা যায় না।’\nঢাকায় ডিমের বড় দুটি পাইকারি বাজার আছে। এর একটি কারওয়ান বাজারসংলগ্ন তেজগাঁও রেলস্টেশন পাইকারি ডিমের বাজার। অন্যটি পুরান ঢাকার কাপ্তানবাজার। এই দুই বাজারের ব্যবসায়ীদের সঙ্গে কথা বলে জানা গেছে, গতকাল পাইকারিতে ১০০ বাদামি ডিম বিক্রি হয়েছে ১ হাজার ১৯০ থেকে ১ হাজার ১৯৫ টাকায়। অবশ্য সাদা রঙের ১০০ ডিম পাইকারিতে ২০ থেকে ২৫ টাকা কমে বিক্রি হয়েছে।\nতেজগাঁওয়ের ডিম ব্যবসায়ী সমিতির সভাপতি মোহাম্মদ আমানত উল্লাহ প্রথম আলোকে বলেন, টানা বৃষ্টির কারণে চাহিদার তুলনায় পাইকারি বাজারে ডিম কম আসছে। সে কারণে ডিমের দাম কিছুটা বেড়েছে। তাঁর মতে, ডিমের দাম কমাতে হলে উৎপাদন বাড়াতে হবে অথবা ডিম দ্রুত আমদানি করে বাজারে নিয়ে আসতে হবে।\nডিমের দাম নিয়ন্ত্রণের লক্ষ্যে বাণিজ্য মন্ত্রণালয় গত ১৮ সেপ্টেম্বর প্রথম ৪ কোটি ডিম আমদানির অনুমতি দেয়। এরপর দুই দফায় আরও ১১ কোটি ডিম আমদানির অনুমতি দেওয়া হয়েছে। কিন্তু এখন পর্যন্ত ডিম আমদানি হয়নি। মাত্র গত সপ্তাহে আমদানি অনুমতিপত্র দেওয়া হয়েছে। অনুমতি পাওয়া প্রতিষ্ঠান মীম এন্টারপ্রাইজের মালিক ইয়ার হোসেন প্রথম আলোকে বলেন, ডিম আমদানির এলসি (ঋণপত্র) খোলা হয়েছে। এ সপ্তাহেই ডিম দেশে আসার কথা রয়েছে।\nরাজশাহী, কিশোরগঞ্জ ও নরসিংদীকে ডিম ও মুরগি উৎপাদনের অন্যতম কেন্দ্র হিসেবে বিবেচনা করা হয়। এই এলাকাগুলোতে খোঁজ নিয়ে জানা গেছে, ডিম আমদানির খবরে অনেকে মুরগি বিক্রি করে দিচ্ছেন। তাই খামার বন্ধ করে দেওয়ায় ডিমের উৎপাদন কমেছে এবং চাহিদার তুলনায় সরবরাহ কমে গেছে।\nরাজশাহী পোলট্রি ডিলার অ্যাসোসিয়েশনের (আরপিডিএ) সভাপতি মো. জয়নাল আবেদীন প্রথম আলোকে বলেন, ‘সরকার ডিম আমদানি করছে, এই খবরে ডিমের দাম শুরুতে কিছুটা কমেছিল। কিন্তু এই খবরেই আবার অনেক খামারি এরই মধ্যে মুরগি বিক্রি করে দিয়েছেন। এতে ডিমের সরবরাহ কমে দাম বেড়ে গেছে।’\nনরসিংদীর মরজালের আড়তদার শরিফুল ইসলামের বক্তব্যও প্রায় একই। তিনি প্রথম আলোকে বলেন, ‘ঢাকার পাইকারেরা আমাদের কাছে যে পরিমাণ ডিমের চাহিদা জানাচ্ছেন, তার ৮০ শতাংশের মতো ডিম সরবরাহ করতে পারছি।’\nআর সরবরাহের এই সংকটের কারণে গত এক সপ্তাহ স্থানীয় পর্যায়ে ১০০ ডিমের দাম ৫০ থেকে ৬০ টাকা পর্যন্ত বেড়েছে বলে জানিয়েছেন কিশোরগঞ্জ শহরের পাইকারি ডিম ব্যবসায়ী ফজলুর রহমান।\nতবে দাম বেশি হওয়ার কারণে ভবিষ্যতে ডিমের উৎপাদন বাড়তে পারে বলে মনে করছেন খামারিরা। নরসিংদীর মরজালের খামারি মো. মামুন প্রথম আলোকে বলেন, ‘আগে অনেক সময় লোকসান দিয়ে ডিম বিক্রি করতে হলেও এখন ডিমের ভালো দাম পাচ্ছি। এমন দাম পেলে বন্ধ খামার আবার উৎপাদনে ফিরে আসবে।’\nডিমের উৎপাদন পরিস্থিতি সম্পর্কে জানতে চাইলে বাংলাদেশ বাংলাদেশ এগ প্রোডিউসার অ্যাসোসিয়েশনের সভাপতি তাহের আহমেদ সিদ্দিকী প্রথম আলোকে বলেন, ‘উৎপাদন আগের অবস্থায় আছে। ডিমের দাম এখন যেমন আছে, তার থেকে আর বাড়বে না।’\nপ্রাণিসম্পদ অধিদপ্তরের তথ্য বলছে, ২০২২-২৩ অর্থবছরে দেশে ডিমের উৎপাদন ছিল ২ হাজার ৩৩৮ কোটি। আগের অর্থবছরে যার পরিমাণ ছিল ২ হাজার ৩৩৫ কোটি। দেশে উৎপাদিত এই ডিম দিয়েই চাহিদা মেটে। এই ডিম খাওয়ার পাশাপাশি একটি বড় অংশ দিয়ে আবার বাচ্চাও ফোটানো হয়।\nএদিকে ঢাকার বাজারে চাল, ডাল, আটা, ময়দা ও ভোজ্যতেলের মতো নিত্যপণ্যের দাম উচ্চ মূল্যে স্থিতিশীল রয়েছে। আলুর সরকার নির্ধারিত দাম প্রতি কেজি ৩৫–৩৬ টাকা হলেও বিক্রি হচ্ছে ৪৫–৫০ টাকায়। একইভাবে দেশি পেঁয়াজের সরকার নির্ধারিত দর প্রতি কেজি ৬৪–৬৫ টাকা হলেও বিক্রি হচ্ছে ৯০–১০০ টাকায়। মাছ-মাংসের দামেও চলতি সপ্তাহে বড় কোনো পরিবর্তন আসেনি। তবে সবজির দাম কিছুটা বেড়েছে। অধিকাংশ সবজি বিক্রি হচ্ছে ৭০ থেকে ৮০ টাকায়। কাঁচা মরিচের কেজি এখনো ২০০ টাকার ওপরে।\n[প্রতিবেদন তৈরিতে তথ্য দিয়ে সহায়তা করেছেন নিজস্ব প্রতিবেদক, রাজশাহী; প্রতিনিধি, নরসিংদী ও কিশোরগঞ্জ]"
    },
    {
        "url": "https://www.prothomalo.com/business/llqdrn8o7o",
        "title": "ঢাকায় কার্ডধারীদের কাছে এবার পেঁয়াজ বিক্রি করবে টিসিবি | প্রথম আলো",
        "meta_description": "দেশে পেঁয়াজের বাজার বেশ কিছুদিন ধরেই চড়া। দেশি ও আমদানি করা উভয় ধরনের পেঁয়াজের দামই বাজারে গত কয়েক দিনে বেড়েছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2023-06%2F5fa5ec02-baf6-416e-a280-f0ce75cc0c50%2FONION.jpg?auto=format%2Ccompress&fmt=webp&format=webp&w=480&dpr=1.3",
        "published_date": "2023-10-08T14:38:00",
        "keywords": [
            "পেঁয়াজ",
            "টিসিবি",
            "রাজধানী"
        ],
        "last_scraped": "2024-10-07T14:31:25.277655",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "দেশে পেঁয়াজের দাম বেড়ে চলেছে। এ পরিস্থিতিতে সরকার সিদ্ধান্ত নিয়েছে যে ঢাকা মহানগরীতে টিসিবির পরিবার কার্ডধারীদের মধ্যে ৩৫ টাকা কেজিতে পেঁয়াজ বিক্রি করা হবে। আগামীকাল থেকে এই কার্যক্রম শুরু হবে।\nট্রেডিং করপোরেশন অব বাংলাদেশ (টিসিবি) আজ এক সংবাদ বিজ্ঞপ্তিতে এ তথ্য জানিয়েছে। বিজ্ঞপ্তিতে বলা হয়েছে, বিগত কয়েক বছরের আলোকে ও পেঁয়াজের খারাপ মৌসুমের বিবেচনায় আগামীকাল থেকে পর্যায়ক্রমে ঢাকা মহানগরীর কার্ডধারী ভোক্তাদের কাছে পেঁয়াজ বিক্রয় করা হবে।\nতবে এ কার্যক্রম টিসিবির আমদানি করা পেঁয়াজ দেশে আসা সাপেক্ষে সরবরাহ করা হবে। একজন ভোক্তা সর্বোচ্চ দুই কেজি করে পেঁয়াজ কিনতে পারবেন।\nদেশে পেঁয়াজের বাজার বেশ কিছুদিন ধরেই চড়া। দেশি ও আমদানি করা উভয় ধরনের পেঁয়াজের দামই বাজারে গত কয়েক দিনে বেড়েছে। এক সপ্তাহের কম সময়ের ব্যবধানে কেজিতে দেশি পেঁয়াজের দাম ১০ থেকে ১৫ টাকা বেড়েছে। রাজধানী ঢাকাসহ দেশের অনেক স্থানে দেশি পেঁয়াজ বিক্রি হচ্ছে প্রতি কেজি ১০০ টাকায়। আর আমদানি করা পেঁয়াজ বিক্রি হচ্ছে কেজিতে ৭০ থেকে ৭৫ টাকায়।\nটিসিবির পরিবার কার্ডধারীদের মধ্যে সাধারণত চিনি, সয়াবিন তেল ও মসুর ডাল বিক্রি করা হয়।\nকোনো কোনো মাসে চালও বিক্রি করা হয়েছে। এ ব্যবস্থায় খোলাবাজারের তুলনায় কম দামে কার্ডধারীরা নির্দিষ্ট পরিমাণ পণ্য কিনতে পারেন।"
    },
    {
        "url": "https://www.prothomalo.com/business/cc8xqw02xr",
        "title": "সেই নাবিল গ্রুপ থেকে মসুর ডাল কিনছে টিসিবি | প্রথম আলো",
        "meta_description": "সরকারি ক্রয়সংক্রান্ত মন্ত্রিসভা কমিটির বৈঠকে বুধবার এ প্রস্তাব অনুমোদিত হয়। বৈঠকে সভাপতিত্ব করেন অর্থমন্ত্রী আ হ ম মুস্তফা কামাল।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo%2Fimport%2Fmedia%2F2017%2F11%2F12%2F113b76eaf0686b60062ed9ba4b6ca5f4-5a07fe882e7ce.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2023-08-30T23:00:00",
        "keywords": [
            "বাণিজ্য",
            "বাণিজ্য সংবাদ",
            "অর্থনীতি",
            "টিসিবি",
            "খাদ্যদ্রব্য"
        ],
        "last_scraped": "2024-10-07T14:31:41.026776",
        "source": "প্রথম আলো",
        "old": true,
        "author": "বিশেষ প্রতিনিধি",
        "content": "রাজশাহীভিত্তিক আলোচিত ব্যবসায়িক গোষ্ঠী নাবিল গ্রুপের সহযোগী প্রতিষ্ঠান নাবিল নাবা ফুডস লিমিটেড থেকে ছয় হাজার টন মসুর ডাল কিনছে সরকারি বিক্রয়কারী সংস্থা ট্রেডিং করপোরেশন অব বাংলাদেশ (টিসিবি)। এবার প্রতি কেজি মসুর ডালের দাম পড়বে ৯৫ টাকা ৯ পয়সা, যা আগের দাম ৯৪ টাকা ৪৪ পয়সা থেকে সামান্য বেশি। মসুর ডাল কিনতে মোট ব্যয় হবে ৫৭ কোটি ৫ লাখ টাকা।\n বুধবার অনলাইনে অনুষ্ঠিত সরকারি ক্রয়সংক্রান্ত মন্ত্রিসভা কমিটির বৈঠকে টিসিবির জন্য এ প্রস্তাব অনুমোদিত হয়। অর্থমন্ত্রী আ হ ম মুস্তফা কামালের সভাপতিত্বে এ বৈঠক হয়। বৈঠক শেষে মন্ত্রিপরিষদ বিভাগের অতিরিক্ত সচিব সাঈদ মাহবুব খান সাংবাদিকদের তা জানান। কোম্পানিটি উন্মুক্ত দরপত্রে অংশ নিয়ে টিসিবিকে ছয় হাজার টন মসুর ডাল সরবরাহের কাজ পেয়েছে বলে জানান সাঈদ মাহবুব খান।\nরাজশাহীর নাবিল গ্রুপের চেয়ারম্যান জাহান বক্স মণ্ডল। গ্রুপের এমডি মো. আমিনুল ইসলাম, তাঁর স্ত্রী ইসরাত জাহান নাবিল ফিড মিলের চেয়ারম্যান। ইসলামী ব্যাংক থেকে গত বছরের নভেম্বরে নামে ও বেনামে দ্রুতগতিতে অর্থ তুলে নিয়েছিল নাবিল গ্রুপ, যা নিয়ে প্রথম আলোতে ‘ইসলামী ব্যাংকে ভয়ংকর নভেম্বর’ শীর্ষক প্রতিবেদন প্রকাশিত হয়।\nএ ছাড়া টিসিবির জন্য ৬৪ কোটি ৬০ লাখ টাকা ব্যয়ে ৪০ লাখ লিটার রাইসব্র্যান বা ধানের কুঁড়ার তেল কেনার প্রস্তাবও অনুমোদিত হয়েছে ক্রয় কমিটির বৈঠকে। চলতি ২০২৩-২৪ অর্থবছরে স্থানীয়ভাবে উন্মুক্ত দরপত্র পদ্ধতিতে এ ধানের কুঁড়ার তেল সরবরাহের কাজ পেয়েছে মজুমদার ব্র্যান ওয়েল মিলস। প্রতি লিটার ধানের কুঁড়ার তেলের দাম পড়বে ১৬১ টাকা ৫০ পয়সা। প্রতি লিটারের আগের দাম ১৬৯ টাকা ২৫ পয়সা থেকে তা কিছুটা কম।\nএদিকে বিদেশ থেকে গম আমদানির ক্ষেত্রে দরপত্র দাখিলের নিয়মে পরিবর্তন আনার সিদ্ধান্ত নিয়েছে সরকার। এখন থেকে পত্রিকায় বিজ্ঞাপন প্রকাশের ১৫ দিনের মধ্যে দরপত্র দাখিল করতে হবে। আগে এ সময়সীমা ছিল ৪২ দিন। গম আমদানির ক্ষেত্রে দরপত্র দাখিলের এ সময় কমানোর বিষয়ে নীতিগত অনুমোদন দিয়েছে অর্থনৈতিক বিষয়-সংক্রান্ত মন্ত্রিসভা কমিটি। মন্ত্রিপরিষদ বিভাগের অতিরিক্ত সচিব সাঈদ মাহবুব খান এ তথ্যও জানান। দেড় মাস আগে সরকার থেকে সরকার পর্যায়ে (জিটুজি) গম আমদানির ক্ষেত্রেও দরপত্র দাখিলের সময় পত্রিকায় বিজ্ঞাপন প্রকাশের ১৫ দিনের মধ্যে দাখিলের নীতিগত অনুমোদন দেওয়া হয়।"
    },
    {
        "url": "https://www.prothomalo.com/business/vyaw56h7st",
        "title": "পায়রায় এলএনজি টার্মিনাল বানাবে যুক্তরাষ্ট্রের কোম্পানি | প্রথম আলো",
        "meta_description": "দেশে আরও একটি ভাসমান তরলীকৃত প্রাকৃতিক গ্যাস (এলএনজি) টার্মিনাল হচ্ছে। এটি স্থাপন করা হবে পটুয়াখালী জেলার কাছে পায়রা গভীর সমুদ্রে। পাইপলাইন নির্মাণসহ এটি গড়ে তুলবে যুক্তরাষ্ট্রের কোম্পানি এক্সিলারেট গ্লোবাল অপারেশনস, এলএলসি। ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2023-05%2Ff21626b5-d32b-427a-a492-1a0bf0a061da%2F1.webp?auto=format%2Ccompress&fmt=webp&format=webp&w=640&dpr=1.3",
        "published_date": "2023-08-24T15:31:00",
        "keywords": [
            "যুক্তরাষ্ট্র",
            "গ্যাস",
            "টিসিবি"
        ],
        "last_scraped": "2024-10-07T14:31:59.920108",
        "source": "প্রথম আলো",
        "old": true,
        "author": "বিশেষ প্রতিনিধি",
        "content": "দেশে আরও একটি ভাসমান তরলীকৃত প্রাকৃতিক গ্যাস (এলএনজি) টার্মিনাল হচ্ছে। এটি স্থাপন করা হবে পটুয়াখালী জেলার কাছে পায়রা গভীর সমুদ্রে। পাইপলাইন নির্মাণসহ এটি গড়ে তুলবে যুক্তরাষ্ট্রের কোম্পানি এক্সিলারেট গ্লোবাল অপারেশনস, এলএলসি। এ টার্মিনাল থেকে খুলনা-বরিশালসহ দেশের দক্ষিণ-পশ্চিমাঞ্চলে গ্যাস সরবরাহ হবে।\nঅর্থমন্ত্রী আ হ ম মুস্তফা কামালের সভাপতিত্বে গতকাল বুধবার ভার্চ্যুয়াল মাধ্যমে অনুষ্ঠিত অর্থনৈতিক বিষয়সংক্রান্ত মন্ত্রিসভা কমিটির বৈঠকে এই এলএনজি টার্মিনাল স্থাপন বিষয়ে এক্সিলারেট গ্লোবাল অপারেশনসের সঙ্গে পেট্রোবাংলার অনুস্বাক্ষরিত খসড়া নীতিগতভাবে অনুমোদন করা হয়। বৈঠক সূত্রে এ তথ্য জানা গেছে।\nসরকারি ক্রয়সংক্রান্ত মন্ত্রিসভা কমিটি এবং অর্থনৈতিক বিষয়সংক্রান্ত মন্ত্রিসভা কমিটির বৈঠকে যেসব সিদ্ধান্ত হয়, সেগুলো অর্থমন্ত্রী অথবা মন্ত্রিপরিষদ বিভাগের একজন অতিরিক্ত সচিব ব্রিফ করে সাংবাদিকদের জানান। বছরের পর বছর ধরে এ চর্চা হয়ে আসছে। তবে অনেক সময় কোনো বিশেষ গুরুত্বপূর্ণ বিষয় আলোচ্যসূচিতে থাকলে ব্রিফিং থেকে বিরত থাকে সরকার।\nগতকালও বিরত ছিল। মন্ত্রিসভা কমিটির এর আগের বৈঠকের ব্রিফকারী মন্ত্রিপরিষদ বিভাগের অতিরিক্ত সচিব সাঈদ মাহবুব খানের সঙ্গে যোগাযোগ করলে তিনি বলেন, ‘বৈঠক হয়েছে কিন্তু ব্রিফ হবে না।’ কেন হবে না—জানতে চাইলে তিনি ব্যাখ্যা দিতে রাজি হননি।\nতবে বৈঠকের সূত্রগুলো জানায়, অর্থনৈতিক বিষয়সংক্রান্ত মন্ত্রিসভা কমিটির বৈঠকে এলএনজি টার্মিনাল স্থাপনসহ মোট তিনটি প্রস্তাবের নীতিগত অনুমোদন হয়। বাকি দুটির একটি হচ্ছে পূর্বাচল সিটির সুয়ারেজ ব্যবস্থাপনা সরকারি-বেসরকারি অংশীদারত্ব (পিপিপি) পদ্ধতিতে সম্পন্ন করা। অন্যটি হচ্ছে ‘মুজিব—একটি জাতির রূপকার’ বায়োপিক চলচ্চিত্রের প্রচার ও প্রেক্ষাগৃহে মুক্তি দেওয়ার কার্যক্রম কোনো ধরনের দরপত্র ছাড়া সরাসরি ক্রয় পদ্ধতিতে বাস্তবায়ন করা।\nসূত্রগুলো জানায়, ‘মুজিব-একটি জাতির রূপকার’ চলচ্চিত্রের প্রচারণার কাজ যে প্রতিযোগিতা ছাড়া অর্থাৎ দরপত্র ডাকা ছাড়া সরাসরি ক্রয় পদ্ধতিতে কাউকে দেওয়ার সিদ্ধান্ত নেওয়া হয়, ব্যাপারটি সরকার প্রকাশ করতে চাইছে না। বড় অঙ্কের অর্থ ব্যয়ের ক্ষেত্রে মন্ত্রিসভা কমিটির অনুমোদন লাগে।\nএদিকে সরকারি ক্রয়সংক্রান্ত মন্ত্রিসভা কমিটির বৈঠকে দেশের খাদ্যনিরাপত্তা নিশ্চিতে ৫০ হাজার টন গম আমদানির প্রস্তাবসহ ১৭টি ক্রয় প্রস্তাব অনুমোদিত হয়েছে। এতে ব্যয় হবে ৫ হাজার ৬১৭ কোটি টাকা।\nগম সরবরাহের কাজ পেয়েছে সিঙ্গাপুরের প্রতিষ্ঠান অ্যাগ্রোকরপ ইন্টারন্যাশনাল। এতে প্রতি টন ৩০৪ দশমিক ৮৩ মার্কিন ডলার হিসাবে মোট ব্যয় হবে ১৬৬ কোটি ৮৯ লাখ টাকা। প্রতি কেজি গমের দাম পড়বে ৩৩ টাকা ৩৮ পয়সা।\nএ ছাড়া ট্রেডিং করপোরেশন অব বাংলাদেশের (টিসিবি) মাধ্যমে উন্মুক্ত দরপত্র পদ্ধতিতে আট হাজার টন মসুর ডাল কেনার একটি প্রস্তাব অনুমোদন দিয়েছে ক্রয়সংক্রান্ত মন্ত্রিসভা কমিটি। প্রতি কেজির দাম ধরা হয়েছে ৯৪ টাকা ৪৪ পয়সা। এতে মোট ব্যয় হবে ৭৫ কোটি ৫৫ লাখ টাকা।\nএদিন মরক্কো, সৌদি আরব ও কানাডা থেকে আলাদা ৫ প্রস্তাবের আওতায় বিভিন্ন ধরনের ২ লাখ ১০ হাজার টন সার আমদানির প্রস্তাবও অনুমোদন দেওয়া হয়।"
    },
    {
        "url": "https://www.prothomalo.com/business/jqhr82s3zl",
        "title": "টিসিবির আগস্ট মাসের পণ্য বিক্রি শুরু হচ্ছে আগামীকাল | প্রথম আলো",
        "meta_description": "আগামীকাল রোববার আগস্ট মাসের জন্য সয়াবিন অথবা কুঁড়ার তেল, মসুর ডাল ও চাল বিক্রি শুরু করছে টিসিবি। তবে এ মাসে চিনি বিক্রি করবে না সংস্থাটি।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-01%2F2087bf8b-f89d-4005-a374-edaf66f1fe4d%2F8b598b09ca90d40f057d57cb1617c2f2_5aeb3009f2e64.jpg?auto=format%2Ccompress&fmt=webp&format=webp&w=300&dpr=1.3",
        "published_date": "2023-08-12T15:32:00",
        "keywords": [
            "টিসিবি",
            "চিনি"
        ],
        "last_scraped": "2024-10-07T14:32:18.519833",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "প্রতি মাসে বিক্রয় কর্মসূচির অংশ হিসেবে আগস্ট মাসের জন্য ভর্তুকি মূল্যে পণ্য বিক্রি শুরু করতে যাচ্ছে সরকারি প্রতিষ্ঠান ট্রেডিং করপোরেশন অব বাংলাদেশ (টিসিবি)। আগামীকাল রোববার সারা দেশের ফ্যামিলি কার্ডধারী এক কোটি নিম্ন আয়ের পরিবারের মধ্যে চলতি মাসের পণ্য বিক্রি করবে টিসিবি।\nআজ শনিবার সংস্থাটি এক সংবাদ বিজ্ঞপ্তিতে জানিয়েছে, পরিবার কার্ডধারী একজন ভোক্তা সর্বোচ্চ দুই লিটার সয়াবিন তেল অথবা কুঁড়ার (রাইস ব্র্যান) তেল, দুই কেজি মসুর ডাল ও পাঁচ কেজি চাল কিনতে পারবেন। তবে এ মাসে চিনি বিক্রি করবে না টিসিবি।\nপ্রতি লিটার সয়াবিন বা কুঁড়ার তেলের দাম রাখা হবে ১০০ টাকা করে। এ ছাড়া প্রতি কেজি মসুর ডাল ৬০ টাকা ও প্রতি কেজি চাল ৩০ টাকায় বিক্রি করবে টিসিবি।\nসংস্থাটি জানিয়েছে, আগামীকাল সকালে ঢাকা উত্তর সিটি করপোরেশনের আওতাধীন মোহাম্মদপুর টাউন হল বাজারসংলগ্ন ৩১ নং ওয়ার্ড কাউন্সিলরের কার্যালয়ের সামনে আগস্ট মাসের বিক্রি কার্যক্রমের উদ্বোধন করবেন বাণিজ্যমন্ত্রী টিপু মুনশি।\nনিম্ন আয়ের এক কোটি উপকারভোগী পরিবারের মধ্যে ভর্তুকি মূল্যের এসব পণ্য বিক্রি ১৩ আগস্ট শুরু হয়ে মাসব্যাপী চলবে বলে জানিয়েছে টিসিবি। সিটি করপোরেশন, জেলা-উপজেলা প্রশাসনের সহযোগিতায় নির্ধারিত তারিখ ও সময় অনুযায়ী পরিবেশকেরা টিসিবির পণ্য বিক্রয় কার্যক্রম পরিচালনা করবেন। এই সময়ে নিজ নিজ এলাকার পরিবেশকদের দোকান বা নির্ধারিত স্থান থেকে পণ্য কিনতে পারবেন পরিবার কার্ডধারী ব্যক্তিরা।\nগত জুলাই মাস থেকে প্রথমবারের মতো পরিবার কার্ডের আওতায় চাল বিক্রি শুরু করে টিসিবি। টিসিবির কার্ডের আওতায় ৩০ টাকা কেজি দরে একজন ক্রেতা সর্বোচ্চ ৫ কেজি চাল কিনতে পারছেন।\nতবে চলতি আগস্ট মাসে চিনি বিক্রি বন্ধ থাকবে বলে জানিয়েছে টিসিবি। সংস্থাটির মুখপাত্র হুমায়ুন কবির প্রথম আলোকে বলেন, টিসিবির জন্য বিদেশ থেকে ক্রয়চুক্তির মাধ্যমে যে চিনি আমদানি হয়, তা এখনো এসে পৌঁছায়নি। এ কারণে আগস্টে চিনি বিক্রি করা হবে না।"
    },
    {
        "url": "https://www.prothomalo.com/business/aj5534s3e8",
        "title": "৫০০ কোটি টাকার তেল-ডাল-গম কিনছে সরকার | প্রথম আলো",
        "meta_description": "আন্তর্জাতিক ও স্থানীয় উন্মুক্ত দরপত্র পদ্ধতিতে ১ কোটি ৬০ লাখ লিটার সয়াবিন তেল, ৮ হাজার টন মসুর ডাল ও ৫০ হাজার টন গম কিনবে সরকার। আজ বুধবার সরকারি ক্রয়সংক্রান্ত মন্ত্রিসভা কমিটির বৈঠকে এসব ক্রয় প্রস্তাব অনুমোদিত হয়েছে",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2020-12%2F614f1f56-0436-44d5-bd9e-5fdd0cbcf173%2F451c7e8d-3819-4f50-80df-9f0604330e9b.jpg?auto=format%2Ccompress&fmt=webp&format=webp&w=300&dpr=1.3",
        "published_date": "2023-08-09T22:48:00",
        "keywords": [
            "সয়াবিন তেল",
            "টিসিবি",
            "তেল",
            "বাণিজ্য"
        ],
        "last_scraped": "2024-10-07T14:32:36.322587",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "সরকারি সংস্থা ট্রেডিং করপোরেশন অব বাংলাদেশের (টিসিবি) মাধ্যমে বিক্রির জন্য ১ কোটি ৬০ লাখ লিটার সয়াবিন তেল কেনার সিদ্ধান্ত নিয়েছে সরকার। সেই সঙ্গে ৮ হাজার টন মসুর ডাল ও ৫০ হাজার টন গম কেনার সিদ্ধান্তও নেওয়া হয়েছে। এসব কেনাকাটায় খরচ হবে ৪৮৯ কোটি ৪০ লাখ ৪৮ হাজার টাকা।\nআজ বুধবার অর্থমন্ত্রী আ হ ম মুস্তফা কামালের সভাপতিত্বে অনুষ্ঠিত সরকারি ক্রয়সংক্রান্ত মন্ত্রিসভা কমিটির বৈঠকে ক্রয় প্রস্তাবগুলো অনুমোদন করা হয়। বৈঠক শেষে মন্ত্রিপরিষদ বিভাগের অতিরিক্ত সচিব মো. আমিন উল আহসান এসব তথ্য জানান।\nআমিন উল আহসান সাংবাদিকদের বলেন, অর্থনৈতিক বিষয়সংক্রান্ত মন্ত্রিসভা কমিটির বৈঠকে অনুমোদনের জন্য ৪টি এবং সরকারি ক্রয়সংক্রান্ত মন্ত্রিসভা কমিটির অনুমোদনের জন্য ১৭টি প্রস্তাব উপস্থাপন করা হয়। ক্রয় কমিটিতে উপস্থাপিত প্রস্তাবগুলোর মধ্যে ১৬টি ছিল অ্যাজেন্ডাভুক্ত ও কয়েকটি প্রস্তাব টেবিলে উপস্থাপন করা হয়। সব প্রস্তাবই অনুমোদন দেওয়া হয়েছে।\nআমিন উল আহসান জানান, সরকারি ক্রয়সংক্রান্ত মন্ত্রিসভা কমিটির বৈঠকে চলতি ২০২৩-২৪ অর্থবছরে উন্মুক্ত আন্তর্জাতিক দরপত্র পদ্ধতিতে তুরস্কের আরবেল বাকলিয়াত হুবুবাত সান্তিক এএস কুমহুরিয়াতের কাছ থেকে ৭১ কোটি ৯৪ লাখ টাকায় ৮ হাজার টন মসুর ডাল কেনার প্রস্তাব অনুমোদন করা হয়েছে। এই মসুর ডাল কিনবে বাণিজ্য মন্ত্রণালয়ের অধীন সংস্থা টিসিবি।\nঅপর এক প্রস্তাবের পরিপ্রেক্ষিতে টিসিবি কর্তৃক ২০২৩-২৪ অর্থবছরে উন্মুক্ত আন্তর্জাতিক দরপত্র পদ্ধতিতে বসুন্ধরা মাল্টি ফুড প্রোডাক্টসের কাছ থেকে ৮০ লাখ লিটার সয়াবিন তেল কেনার অনুমোদন দিয়েছে ক্রয়সংক্রান্ত মন্ত্রিসভা কমিটি। এতে ব্যয় হবে ১২৭ কোটি ৫৬ লাখ টাকা।\nএ ছাড়া সয়াবিন তেল ক্রয়ের আরও একটি প্রস্তাব টেবিলে উপস্থাপন করা হয়। এতে টিসিবি কর্তৃক স্থানীয়ভাবে উন্মুক্ত দরপত্র পদ্ধতিতে বসুন্ধরা মাল্টি ফুড প্রোডাক্টসের কাছ থেকে ৮০ লাখ লিটার সয়াবিন তেল কেনার প্রস্তাব অনুমোদিত হয়। এতে মোট ১২৭ কোটি ৪ লাখ টাকা ব্যয় হবে।\nবৈঠকে খাদ্য অধিদপ্তর কর্তৃক উন্মুক্ত আন্তর্জাতিক দরপত্রের মাধ্যমে প্যাকেজ-১–এর আওতায় ৫০ হাজার মেট্রিক টন গম কেনার অনুমতি দেওয়া হয়েছে। সিঙ্গাপুরের অ্যাগ্রোক্রোপ ইন্টারন্যাশনালের কাছ থেকে এই গম কিনতে লাগবে ১৬২ কোটি ৮৬ লাখ ৪৮ হাজার ২৫০ টাকা।\nরাষ্ট্রীয় চুক্তির আওতায় কানাডিয়ান কমার্শিয়াল করপোরেশন থেকে দুই দফায় (লটে) মোট এক লাখ টন মিউরেট অব পটাশ (এমওপি) সার কেনার সিদ্ধান্ত নিয়েছে সরকার। এতে খরচ হবে ৩৪৭ কোটি ৪৩ লাখ টাকা। বাংলাদেশ কৃষি উন্নয়ন করপোরেশন (বিএডিসি) এই সার কিনবে।\nমো. আমিন উল আহসান জানান, এদিন সরকারি ক্রয়সংক্রান্ত মন্ত্রিসভা কমিটির বৈঠকে আরও কিছু ক্রয় প্রস্তাব অনুমোদিত হয়েছে। এর মধ্যে রয়েছে স্থানীয় সরকার বিভাগ ও বিদ্যুৎ বিভাগের তিনটি করে, বাণিজ্য মন্ত্রণালয়ের দুটি এবং জ্বালানি ও খনিজ সম্পদ বিভাগ, পররাষ্ট্র মন্ত্রণালয়, গৃহায়ণ ও গণপূর্ত মন্ত্রণালয়, নৌপরিবহন মন্ত্রণালয় ও সেতু বিভাগের একটি করে প্রস্তাব।\nক্রয় কমিটির অনুমোদিত ১৭টি প্রস্তাবে সব মিলিয়ে ব্যয়ের পরিমাণ দাঁড়াবে ৫ হাজার ২১২ কোটি ৬৮ লাখ টাকা।"
    },
    {
        "url": "https://www.prothomalo.com/business/a0q3at7ytl",
        "title": "দেড় কোটি লিটার ভোজ্যতেল ও ৮০ লাখ কেজি মসুর ডাল কিনছে সরকার | প্রথম আলো",
        "meta_description": "সরকারি সংস্থা টিসিবির মাধ্যমে সাশ্রয়ী দামে বিক্রি করতে ১ কোটি ৫৫ লাখ লিটার ভোজ্যতেল ও ৮০ লাখ কেজি মসুর ডাল কেনা হচ্ছে। স্থানীয়ভাবে উন্মুক্ত দরপত্র পদ্ধতির পাশাপাশি সরাসরি ক্রয়পদ্ধতিতে এগুলো কেনা হবে। এ জন্য ব্যয় হবে ৩২৪ কোটি ৫০ লাখ টাকা।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2023-07%2F1cb04cd5-12cc-4047-9cb2-b79a6860e256%2FTCB_Khulna_DH0630_20230716_khulna_tcb_2.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2023-07-27T17:31:00",
        "keywords": [
            "বাণিজ্য",
            "ভোজ্য তেল",
            "সরকার",
            "তেল",
            "টিসিবি"
        ],
        "last_scraped": "2024-10-07T14:32:53.642444",
        "source": "প্রথম আলো",
        "old": true,
        "author": "বিশেষ প্রতিনিধি",
        "content": "ট্রেডিং করপোরেশন অব বাংলাদেশের (টিসিবি) মাধ্যমে সাশ্রয়ী দামে বিক্রি করতে ১ কোটি ৫৫ লাখ লিটার ভোজ্যতেল ও ৮০ লাখ কেজি মসুর ডাল কেনা হচ্ছে। স্থানীয়ভাবে উন্মুক্ত দরপত্র পদ্ধতির পাশাপাশি সরাসরি ক্রয় পদ্ধতিতে এগুলো কেনা হবে। এ জন্য ব্যয় হবে ৩২৪ কোটি ৫০ লাখ টাকা। বাণিজ্য মন্ত্রণালয় এসব পণ্য কেনার প্রস্তাবক।\nঅর্থমন্ত্রী আ হ ম মুস্তফা কামালের সভাপতিত্বে বুধবার অনুষ্ঠিত সরকারি ক্রয়-সংক্রান্ত মন্ত্রিসভা কমিটির সভায় ভোজ্যতেল ও মসুর ডাল কেনার এই আলাদা প্রস্তাব অনুমোদিত হয়। বৈঠক শেষে মন্ত্রিপরিষদ বিভাগের অতিরিক্ত সচিব সাঈদ মাহমুদ খান সাংবাদিকদের এ তথ্য জানান।\nজানা গেছে, ভোজ্যতেলের মধ্যে ১৩১ কোটি ১৬ লাখ টাকায় কেনা হচ্ছে ৮০ লাখ লিটার সয়াবিন তেল। আর ১১৭ কোটি ৭৫ লাখ টাকায় ৭৫ লাখ লিটার রাইস ব্রান অয়েল (ধানের কুঁড়ার তেল) কেনার সিদ্ধান্ত নেওয়া হয়েছে। পাশাপাশি ৭৫ কোটি ৫৯ লাখ টাকায় কেনা হবে ৮ হাজার টন বা ৮০ লাখ কেজি মসুর ডাল।\nসাঈদ মাহমুদ খান সাংবাদিকদের জানান, টিসিবির জন্য সয়াবিন তেল কেনা হচ্ছে মেঘনা এডিবল অয়েল রিফাইনারি লিমিটেডের কাছ থেকে। আর স্থানীয়ভাবে সরাসরি ক্রয় পদ্ধতিতে কেনা হবে ৭৫ লাখ লিটার রাইস ব্রান অয়েল। মজুমদার প্রোডাক্টস অ্যান্ড মজুমদার ব্র্যান্ড লিমিটেড, অ্যাগ্রো প্রোডাক্টস লিমিটেড এবং আলী ন্যাশনাল অয়েল ইন্ডাস্ট্রি লিমিটেডের কাছ থেকে এ তেল কেনা হবে।\nএদিকে ২০২৩-২৪ অর্থবছরের জন্য স্থানীয়ভাবে উন্মুক্ত দরপত্র পদ্ধতিতে মসুর ডাল কেনা হবে নাবিল নাবা ফুডস লিমিটেডের কাছ থেকে। এতে ব্যয় হবে ৭৫ কোটি ৫৯ লাখ ২০ হাজার টাকা।\nদেশব্যাপী এক কোটি নিম্ন আয়ের পরিবারের কাছে সাশ্রয়ী মূল্যে টিসিবির মাধ্যমে পণ্য বিক্রির কার্যক্রম চালু রয়েছে। এ কাজের জন্য রয়েছে পরিবার কার্ড। টিসিবির দাবি হচ্ছে, জেলা প্রশাসক, উপজেলা নির্বাহী অফিসার (ইউএনও) ও ইউনিয়ন পর্যায়ে জনপ্রতিনিধিদের সহযোগিতায় স্থানীয় জনসংখ্যা ও দারিদ্র্যের সূচক বিবেচনায় রেখে ফ্যামিলি কার্ড তৈরি করা হয়েছে।\nপ্রতিটি ফ্যামিলি কার্ডের বিপরীতে ১০০ টাকা লিটার দামে সয়াবিন তেল, ৭০ টাকা কেজিতে চিনি, ৬০ টাকা কেজি দরে মসুর ডাল ও ৩০ টাকা কেজিতে চাল বিক্রি করছে টিসিবি।"
    },
    {
        "url": "https://www.prothomalo.com/bangladesh/kc6zv6stbq",
        "title": "গরম উপেক্ষা করে টিসিবির পণ্যের জন্য অপেক্ষা | প্রথম আলো",
        "meta_description": "চট্টগ্রামে ভর্তুকি মূল্যে টিসিবির পণ্য নিতে গরম উপেক্ষা করে অপেক্ষা করেন কার্ডধারীরা।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2023-07%2F4a7cf8c1-1802-43a9-bd74-7d69d90e321a%2FWhatsApp_Image_2023_07_24_at_17_22_26.jpeg?auto=format%2Ccompress&fmt=webp&format=webp&w=640&dpr=1.3",
        "published_date": "2023-07-24T17:48:00",
        "keywords": [
            "টিসিবি",
            "চট্টগ্রাম",
            "চট্টগ্রাম বিভাগ"
        ],
        "last_scraped": "2024-10-07T14:33:09.646309",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "। ছবি জুয়েল শীলপণ্য নেওয়ার ব্যাগ মাথায় দাঁড়িয়েছেন কেউ। কেউ আবার গাছের নিচে ছায়ায় বসে আছেন। দুই ঘণ্টার বেশি সময় সারিতে অপেক্ষা করতে করতে কেউ কেউ বসে গল্প করছেন। চট্টগ্রাম নগরের দক্ষিণ আগ্রাবাদ ওয়ার্ডে ট্রেডিং করপোরেশন অব বাংলাদেশের (টিসিবি) পণ্য বিক্রির স্থানের চিত্র এটি।\nআজ সোমবার দুপুর ১২টার দিকে সেখানে গিয়ে দেখা যায়, নারী ও পুরুষের আলাদা দুটি সারিতে অন্তত ৮০ জন পণ্যের অপেক্ষায়। বেলা বাড়ার সঙ্গে সঙ্গে সারি দীর্ঘ হচ্ছে।\nভর্তুকি মূল্যে সয়াবিন তেল ও মসুর ডাল পেতে এই অপেক্ষা। জুলাই মাসে অবশ্য চালও যুক্ত হয়েছে এতে। দুপুর সাড়ে ১২টার দিকে কথা হয় রিকশাচালক মনির উদ্দিনের সঙ্গে। নগরের ছোটপুল এলাকায় ভাড়া বাসায় থাকেন স্ত্রী ও ছয় সন্তানকে নিয়ে। পণ্য নিয়ে ঘরে ফিরছিলেন তিনি। বললেন, রিকশা চালিয়ে যা আয় হয়, তাতে পরিবারের ব্যয় সামলানো কঠিন। তাই তিনি ভর্তুকি মূল্যে পণ্যের জন্য সকাল ১০টা থেকে অপেক্ষায় ছিলেন।\nগরমে দাঁড়িয়ে থাকতে থাকতে ক্লান্ত হয়ে মাটিতে বসে পড়েছেন ষাটোর্ধ্ব জোবেদা বেগম। সকাল ১০টা থেকে সারিতে দাঁড়িয়েছেন তিনি। বললেন, চার সন্তানের মধ্যে দুই সন্তান খরচ দেন তাঁর। পণ্য পাওয়ার কার্ড করে দিয়েছেন এক ছেলে। তা দিয়েই চলছে দিন। বেলা দেড়টার দিকে পণ্য বুঝে পেয়েছেন জোবেদা বেগম।\nজোবেদা, মনিরের মতো ৬০০ ভোক্তার কাছে পণ্য বিক্রি করা হয় এই স্থানে। টিসিবির পরিবেশক নবীদুল আলম বলেন, ৬০০ কার্ডধারীর কাছে পণ্য বিক্রি করছেন। বিক্রয়ের স্থানটি রোদ থেকে আড়ালে। তবে সারি মূল সড়ক পর্যন্ত চলে যায়। তখন রোদের তাপ সহ্য না করতে পেরে ভোক্তারা ছায়ায় বসেন। তাই দ্রুত পণ্য দেওয়ার চেষ্টা করেন।\nএকজন কার্ডধারী ১০০ টাকা দরে দুই লিটার সয়াবিন ও ৬০ টাকা দরে দুই কেজি মসুর ডালের পাশাপাশি ৩০ টাকা দরে সর্বোচ্চ ৫ কেজি করে চাল কিনতে পারেন। সব মিলিয়ে একজন ভোক্তার মোট খরচ পড়বে ৪৭০ টাকা। স্থানীয় বাজারমূল্যের তুলনায় যা অন্তত ৩৮০ টাকা কম।"
    },
    {
        "url": "https://www.prothomalo.com/bangladesh/6kn5mo41e3",
        "title": "নিত্যপণ্যের সঙ্গে চাল পেয়ে খুশি ভোক্তারা | প্রথম আলো",
        "meta_description": "পরিবার কার্ডধারী একজন ক্রেতা ১০০ টাকা দরে দুই লিটার সয়াবিন তেল ও ৬০ টাকা দরে দুই কেজি মসুর ডালের পাশাপাশি ৩০ টাকা দরে সর্বোচ্চ ৫ কেজি করে চাল কিনতে পারবেন।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2023-07%2F6b13af80-05a1-4c61-99b3-9135419d2f2f%2Fctg_food.jpg?rect=0%2C0%2C1599%2C1066&auto=format%2Ccompress&fmt=webp&format=webp&w=640&dpr=1.3",
        "published_date": "2023-07-19T18:32:00",
        "keywords": [
            "টিসিবি",
            "চট্টগ্রাম",
            "চট্টগ্রাম বিভাগ",
            "খাদ্যদ্রব্য",
            "নিত্য পণ্য",
            "দ্রব্যমূল্য"
        ],
        "last_scraped": "2024-10-07T14:33:40.191903",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "ভর্তুকি মূল্যে নিত্যপণ্য সয়াবিন ও মসুর ডালের পাশাপাশি ৩০ টাকা কেজি দরে চাল বিক্রি করছে ট্রেডিং করপোরেশন অব বাংলাদেশের (টিসিবি)। আনুষ্ঠানিকভাবে গত রোববার উদ্বোধন করা হয়েছে খাদ্য অধিদপ্তর ও টিসিবির এই যৌথ কার্যক্রম। টিসিবি গুদাম থেকে পণ্য সংগ্রহের পর আজ বুধবার থেকে চট্টগ্রাম নগরের টিসিবির পণ্যের সঙ্গে চালসহ বিক্রি করছেন টিসিবির পরিবেশকেরা।\n টিসিবির পণ্যের সঙ্গে চাল পাওয়া যাবে, তাই আজ সকাল থেকেই পণ্য কিনতে ভিড় করেছেন ক্রেতারা। সরেজমিনে দুপুর ১২টায় নগরের আন্দরকিল্লা রাজাপুকুর লেন এলাকায় গিয়ে দেখা যায়, টিসিবির পণ্য কিনতে সারিবদ্ধভাবে দাঁড়িয়েছেন ৫০ থেকে ৬০ জন। দুপুর সাড়ে ১২টায় পণ্য বিক্রি শুরু হলে ভিড় আরও বাড়তে থাকে।\nরাজাপুকুর লেন এলাকায় পণ্য কিনতে আসা বেসরকারি চাকরিজীবী সুবীর চৌধুরী বলেন, আগে খাদ্য অধিদপ্তরের খোলা বাজারে পণ্য বিক্রির (ওএমএস) দোকান থেকে চাল কিনতে হতো। এখন একসঙ্গে হওয়াতে সময় ও শ্রম দুই-ই বাঁচবে।\nনগরের বহদ্দারহাট এলাকায় পূর্ব ষোলশহর ওয়ার্ড কাউন্সিলর কার্যালয়ের সামনে গাড়ির যন্ত্রাংশ মেরামতকারী শ্রমিক আনোয়ার হোসেন বলেন, কম দামে সয়াবিন ও মসুর ডালের সঙ্গে চাল পাওয়াতে ভোক্তাদের সুবিধা হচ্ছে।\nএই দুই এলাকায় আরও ১০ জন ভোক্তার সঙ্গে কথা হয়। তাঁরাও জানিয়েছেন, একসঙ্গে নিত্যপণ্য ও চাল পাওয়াতে ভোগান্তি কমেছে তাঁদের। পাশাপাশি বাড়তি সময়ও ব্যয় হচ্ছে না।\nটিসিবি সূত্রে জানা গেছে, নগরে বুধবার ৫২ জন পরিবেশক টিসিবির গুদাম থেকে পণ্য সংগ্রহ করেছেন। পণ্য বিক্রির স্থানে খাদ্য অধিদপ্তরের পরিবেশকেরাই টিসিবির পরিবেশকদের কাছে চাল পৌঁছে দেবেন। চট্টগ্রামে জেলা পর্যায়ে ৫ লাখ ৩৫ হাজার ভোক্তা একজন কার্যক্রমের আওতায় চাল পাবেন।\nটিসিবির চট্টগ্রাম আঞ্চলিক কার্যালয়ের যুগ্ম পরিচালক (অফিস প্রধান) জামাল উদ্দিন আহমেদ প্রথম আলোকে বলেন, গুদাম থেকে ৫২ জন পরিবেশক সয়াবিন ও মসুর ডাল সংগ্রহ করেছেন। অন্যান্য ডিলারও সংগ্রহ করবেন পর্যায়ক্রমে। খাদ্য অধিদপ্তরের পরিবেশকেরা চাল পৌঁছে দিলে একসঙ্গে বিক্রয় কার্যক্রম শুরু করবেন তাঁরা।\nনগরে টিসিবির পরিবার কার্ডধারী প্রায় তিন লাখ ভোক্তা রয়েছে। নগরে এসব ভোক্তার কাছে পণ্য বিক্রি করবে টিসিবি ১২৬ জন পরিবেশক। পরিবার কার্ডধারী একজন ক্রেতা ১০০ টাকা দরে দুই লিটার সয়াবিন তেল ও ৬০ টাকা দরে দুই কেজি মসুর ডালের পাশাপাশি ৩০ টাকা দরে সর্বোচ্চ ৫ কেজি করে চাল কিনতে পারবেন। সব মিলিয়ে একজন ভোক্তার মোট খরচ পড়বে ৪৭০ টাকা। স্থানীয় বাজার মূল্যের তুলনায় যা অন্তত ৩৮০ টাকা কম।"
    },
    {
        "url": "https://www.prothomalo.com/business/dj72bi06ho",
        "title": "খাদ্যমন্ত্রীর দাবি, চালের দাম স্থিতিশীল; বাণিজ্যমন্ত্রী মনে করেন, মানুষ চাপে আছে | প্রথম আলো",
        "meta_description": "নিম্ন আয়ের এক কোটি উপকারভোগী পরিবারের মধ্যে টিসিবির ভর্তুকি মূল্যের পণ্য বিক্রি আজ ১৬ জুলাই শুরু হয়ে মাসব্যাপী চলবে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2023-07%2Ff72d2758-6a17-40a1-9fc2-4a263f243bac%2Ftcb1.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2023-07-16T18:22:00",
        "keywords": [
            "চাল",
            "বাণিজ্যমন্ত্রী",
            "বাণিজ্য",
            "টিসিবি"
        ],
        "last_scraped": "2024-10-07T14:33:57.548252",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "রাশিয়া-ইউক্রেন যুদ্ধের ফলে বিশ্বব্যাপী খাদ্যশস্যের দাম বাড়লেও সরকার দেশের বাজারে চালের দাম স্থিতিশীল রাখতে সক্ষম হয়েছে বলে মন্তব্য করেছেন খাদ্যমন্ত্রী সাধন চন্দ্র মজুমদার। আর বাণিজ্যমন্ত্রী টিপু মুনশি মনে করেন, জিনিসপত্রের দাম ঊর্ধ্বমুখী থাকায় মানুষ চাপে আছে, তাই সরকার নানামুখী পদক্ষেপের মাধ্যমে মানুষের কষ্ট লাঘবের চেষ্টা করছে।\nআজ রোববার ঢাকা উত্তর সিটি করপোরেশনের আওতাধীন আবদুল্লাহপুর পলওয়েল কনভেনশন শপিং সেন্টারের পেছনে ট্রেডিং করপোরেশন অব বাংলাদেশের (টিসিবি) জুলাই মাসের ভর্তুকি মূল্যে পণ্য বিক্রি উদ্বোধন অনুষ্ঠানে এমন মন্তব্য করেছেন এই দুই মন্ত্রী। টিসিবি সারা দেশের ফ্যামিলি কার্ডধারী এক কোটি নিম্ন আয়ের পরিবারের মধ্যে নিয়মিত পণ্যের সঙ্গে প্রথমবারের মতো ৩০ টাকা কেজি দরে সর্বোচ্চ ৫ কেজি চাল বিক্রি শুরু করেছে আজ।\nঅনুষ্ঠানে প্রধান অতিথির বক্তব্যে খাদ্যমন্ত্রী সাধন চন্দ্র মজুমদার বলেন, ‘বছরে প্রায় ৩০ লাখ টন খাদ্যশস্য সরকার নানাভাবে বিতরণ করছে। দেশে এখন চালের মজুত ভালো। ফলে বাজারে বড় কোন সংকট নেই। চালের বাজার মূল্য স্থিতিশীল রাখতে পেরেছি। আমনের বাম্পার ফলন হয়েছে, বোরোর বাম্পার হয়েছে।’\nসরকার চালের বাজার ঠিক রাখার জন্য সব ধরনের পদক্ষেপ নিয়েছে বলে দাবি করেন মন্ত্রী।\nটিসিবির পরিবার কার্ডের মাধ্যমে চাল দেওয়ার উদ্যোগ নিয়ে তিনি বলেন, ‘সাধারণ মানুষের যেন কষ্ট না হয় এ জন্য সরকার এই উদ্যোগ নিয়েছে। বাণিজ্য মন্ত্রণালয়ের সঙ্গে আমরা এই কাজ চলমান রাখব। পাশাপাশি আমাদের অন্য যে সব কর্মসূচি আছে, তা–ও চলমান থাকবে। তবে এত বড় কর্মযজ্ঞে দু–একটা ব্যতিক্রম ঘটনা ঘটতে পারে। এমন কিছু ঘটলে আমাদের নজরে আনবেন, আমরা পদক্ষেপ নেব। অনেক পরিবেশকের মধ্যে অপরাধ করার প্রবণতা আছে, তবে সবাই সমান না।’\nঅনুষ্ঠানে বিশেষ অতিথির বক্তব্যে বাণিজ্যমন্ত্রী টিপু মুনশি বলেন, ‘পরিবার কার্ডে চাল যুক্ত হওয়ায় মানুষের আরও সুবিধা হলো। জিনিসপত্রের দাম ঊর্ধ্বমুখী এ জন্য মানুষ চাপে আছে। এ জন্য আমরা এই উদ্যোগ নিয়েছি। এক কোটি পরিবার এই সুবিধা পাবে। পরিবারের সদস্যসংখ্যা গড় করলে মোটামুটি পাঁচ কোটি লোক এই সুবিধার অংশ হতে পারবে। তাতে তাঁদের কষ্টটা কমবে।’\nঅনুষ্ঠানে বাণিজ্যসচিব তপন কান্তি ঘোষ বলেন, গত এক বছর যুদ্ধের কারণে বিশ্বব্যপী খাদ্যের দাম অনেক বেশি। তাতে সাধারণ মানুষ টিসিবির পণ্যের মধ্যে চাল যুক্ত করার দাবি জানিয়েছিল। সাধারণ মানুষের সেই দাবির প্রেক্ষিতে সরকার এই সিদ্ধান্ত নিয়েছে।\nটিসিবি জানায়, পরিবার কার্ডধারী একজন ক্রেতা এবার সর্বোচ্চ দুই লিটার সয়াবিন তেল, দুই কেজি মসুর ডাল, এক কেজি চিনি ও পাঁচ কেজি চাল কিনতে পারবেন। এবারে মসুর ডালের দাম কেজিতে ১০ টাকা কমানো হয়েছে। আর প্রতি লিটার সয়াবিন তেলের দাম রাখা হচ্ছে ১০০ টাকা, প্রতি কেজি চিনি ৭০ টাকা, মসুর ডাল ৬০ টাকা এবং প্রতি কেজি চাল ৩০ টাকা। নিম্ন আয়ের এক কোটি উপকারভোগী পরিবারের মধ্যে ভর্তুকি মূল্যের এসব পণ্য বিক্রি ১৬ জুলাই শুরু হয়ে মাসব্যাপী চলবে।\nঅনুষ্ঠানে আরও বক্তব্য রাখেন টিসিবির চেয়ারম্যান আরিফুল হাসান। অন্যদের মধ্যে উপস্থিত ছিলেন খাদ্যসচিব ইসমাইল হোসেন, খাদ্য অধিদপ্তরের মহাপরিচালক সাখাওয়াত হোসেন, ঢাকা উত্তর সিটি করপোরেশনের ১ নম্বর ওয়ার্ড কাউন্সিলর আফসার উদ্দিন খান প্রমুখ।"
    },
    {
        "url": "https://www.prothomalo.com/business/bmcz9szo0i",
        "title": "টিসিবির পরিবার কার্ডে এবার চালও পাওয়া যাবে, কমছে ডালের দাম | প্রথম আলো",
        "meta_description": "আগামীকাল রোববার থেকে সারা দেশের ফ্যামিলি কার্ডধারী এক কোটি নিম্ন আয়ের পরিবারের মধ্যে পণ্য বিক্রি করবে টিসিবি। এবারে মসুর ডালের দাম কেজিতে ১০ টাকা কমানো হয়েছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-08%2F3ea679ed-016f-431d-9f73-79997601a41e%2F3.JPG?auto=format%2Ccompress&fmt=webp&format=webp&w=640&dpr=1.3",
        "published_date": "2023-07-15T16:12:00",
        "keywords": [
            "টিসিবি",
            "চাল",
            "সয়াবিন তেল",
            "খাদ্যদ্রব্য"
        ],
        "last_scraped": "2024-10-07T14:34:14.334806",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "প্রতি মাসে বিক্রয় কর্মসূচির অংশ হিসেবে জুলাই মাসের জন্য ভর্তুকি মূল্যে পণ্য বিক্রি শুরু করতে যাচ্ছে ট্রেডিং করপোরেশন অব বাংলাদেশ (টিসিবি)। আগামীকাল রোববার থেকে সারা দেশের ফ্যামিলি কার্ডধারী এক কোটি নিম্ন আয়ের পরিবারের মধ্যে পণ্য বিক্রি করবে টিসিবি। এতে প্রথমবারের মতো ৩০ টাকা কেজি দরে একজন ক্রেতা সর্বোচ্চ ৫ কেজি চাল কিনতে পারবেন।\nআজ শনিবার সংস্থাটি এক সংবাদ বিজ্ঞপ্তিতে জানিয়েছে, পরিবার কার্ডধারী একজন ভোক্তা সর্বোচ্চ দুই লিটার সয়াবিন তেল, দুই কেজি মসুর ডাল, এক কেজি চিনি ও পাঁচ কেজি চাল কিনতে পারবেন। এবারে মসুর ডালের দাম কেজিতে ১০ টাকা কমানো হয়েছে।\nএ ক্ষেত্রে প্রতি লিটার সয়াবিন তেলের দাম রাখা হবে ১০০ টাকা, প্রতি কেজি চিনি ৭০ টাকা, মসুর ডাল ৬০ টাকা এবং প্রতি কেজি চাল ৩০ টাকায় বিক্রি করবে টিসিবি।\nসংস্থাটি বলছে, নিম্ন আয়ের এক কোটি উপকারভোগী পরিবারের মধ্যে ভর্তুকি মূল্যের এসব পণ্য বিক্রি ১৬ জুলাই শুরু হয়ে মাসব্যাপী চলবে। টিসিবি জানিয়েছে, আগামীকাল সকালে ঢাকা উত্তর সিটি করপোরেশনের আওতাধীন আবদুল্লাহপুর পলওয়েল কনভেনশন শপিং সেন্টারের পেছনে এই কার্যক্রমের উদ্বোধন করবেন খাদ্যমন্ত্রী সাধন চন্দ্র মজুমদার ও বাণিজ্যমন্ত্রী টিপু মুনশি।\nটিসিবির একজন কর্মকর্তা জানিয়েছেন, এই প্রথমবারের মতো পরিবার কার্ডের আওতায় চাল বিক্রি করা হবে।\nএত দিন সয়াবিন তেল, মসুর ডাল, চিনি ও পেঁয়াজ ইত্যাদি পণ্য বিক্রি করলেও চাল বিক্রি করত না টিসিবি। তবে গত জুন মাসের টিসিবির পণ্য বিক্রয় কার্যক্রমের উদ্বোধনী অনুষ্ঠানে অন্যান্য পণ্যের সঙ্গে চালও বিক্রির ঘোষণা দেন বাণিজ্যমন্ত্রী টিপু মুনশি। সে অনুসারে জুলাই মাস থেকেই চাল বিক্রি শুরু করতে যাচ্ছে সংস্থাটি। টিসিবিকে ভর্তুকি মূল্যের এই চাল সরবরাহ করছে খাদ্য অধিদপ্তর।\nগত জুন মাসের তুলনায় জুলাই মাসে মসুর ডালের দাম ১০ টাকা কমেছে। জুন মাসে প্রতি কেজি মসুর ডালের দাম ছিল ৭০ টাকা। টিসিবি বলেছে, বাজারদরের সঙ্গে সমন্বয় করে ডালের দাম কমানো হয়েছে। এ ছাড়া সয়াবিন তেল ও চিনির দাম অপরিবর্তিত রয়েছে।\nসিটি করপোরেশন, জেলা-উপজেলা প্রশাসনের সহযোগিতায় নির্ধারিত তারিখ ও সময় অনুযায়ী পরিবেশকেরা টিসিবির পণ্য বিক্রয় কার্যক্রম পরিচালনা করবেন। এই সময়ে নিজ নিজ এলাকার পরিবেশকদের দোকান বা নির্ধারিত জায়গা থেকেও পণ্য নিতে পারবেন পরিবার কার্ডধারী ব্যক্তিরা।"
    },
    {
        "url": "https://www.prothomalo.com/chakri/employment/ywxekqilfn",
        "title": "টিসিবিতে ৩৮ পদে চাকরি, দ্রুত আবেদন করুন | প্রথম আলো",
        "meta_description": "টিসিবি একাধিক পদে জনবল নিয়োগের বিজ্ঞপ্তি প্রকাশ করেছে। এ প্রতিষ্ঠানে সাত ক্যাটাগরির পদে ১৩ থেকে ২০তম গ্রেডে ৩৮ জনকে নিয়োগ দেওয়া হবে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2023-05%2Fe093a08b-cccc-4815-a795-e0dfbfc80b2b%2F251A2245.JPG?auto=format%2Ccompress&fmt=webp&format=webp&w=640&dpr=1.3",
        "published_date": "2023-07-14T13:17:00",
        "keywords": [
            "নিয়োগ",
            "চাকরিবাকরি",
            "সরকারি চাকরি",
            "চাকরির পরামর্শ",
            "ক্যারিয়ার",
            "চাকরির খবর",
            "টিসিবি"
        ],
        "last_scraped": "2024-10-07T14:34:31.593961",
        "source": "প্রথম আলো",
        "old": true,
        "author": "প্রথম আলো ডেস্ক",
        "content": "ট্রেডিং করপোরেশন অব বাংলাদেশ (টিসিবি) একাধিক পদে জনবল নিয়োগে বিজ্ঞপ্তি প্রকাশ করেছে। এ প্রতিষ্ঠানে সাত ক্যাটাগরির পদে ১৩ থেকে ২০তম গ্রেডে ৩৮ জনকে নিয়োগ দেওয়া হবে। আগ্রহী প্রার্থীদের আগামী রোববারের মধ্যে অনলাইনে আবেদন করতে হবে।\n১. পদের নাম: কম্পিউটার অপারেটরপদসংখ্যা: ৫যোগ্যতা: স্বীকৃত বিশ্ববিদ্যালয় থেকে বিজ্ঞান বিভাগে স্নাতক (সম্মান) বা সমমানের ডিগ্রি। কম্পিউটার মুদ্রাক্ষরে প্রতি মিনিটে বাংলায় ২৫ শব্দ ও ইংরেজিতে ৩০ শব্দের গতিসহ সংশ্লিষ্ট বিষয়ে স্ট্যান্ডার্ড অ্যাপটিটিউড টেস্টে উত্তীর্ণ হতে হবে।বেতন স্কেল: ১১,০০০-২৬,৫৯০ টাকা (গ্রেড-১৩)\n২. পদের নাম: সাঁটমুদ্রাক্ষরিক কাম কম্পিউটার অপারেটরপদসংখ্যা: ২যোগ্যতা: এইচএসসি পাস। সাঁটলিপি নোট প্রতিলিপিকরণ ও কম্পিউটার মুদ্রাক্ষরের গতি প্রতি মিনিটে যথাক্রমে বাংলায় ৪৫ ও ২৫ এবং ইংরেজিতে ৭০ ও ৩০ শব্দ থাকতে হবে। সরকারি শিল্প বা বাণিজ্যিক প্রতিষ্ঠানে যাঁদের দুই বছরের অভিজ্ঞতা রয়েছে, তাঁদের অগ্রাধিকার দেওয়া হবে।বেতন স্কেল: ১০,২০০-২৪,৬৮০ টাকা (গ্রেড-১৪)\n৩. পদের নাম: কোষাধ্যক্ষ (ক্যাশিয়ার)পদসংখ্যা: ২যোগ্যতা: বাণিজ্য স্নাতক ডিগ্রি থাকতে হবে। সরকারি শিল্প বা বাণিজ্যিক প্রতিষ্ঠানে যাঁদের দুই বছরের বাস্তব অভিজ্ঞতা আছে, তাঁদের অগ্রাধিকার দেওয়া হবে।বেতন স্কেল: ১০,২০০-২৪,৬৮০ টাকা (গ্রেড-১৪)\n৪. পদের নাম: টেলিফোন অপারেটরপদসংখ্যা: ১যোগ্যতা: এইচএসসি পাস হতে হবে। তবে বিশেষ যোগ্যতাসম্পন্ন প্রার্থীর ক্ষেত্রে শিক্ষাগত যোগ্যতা শিথিল করা যেতে পারে।বেতন স্কেল: ৯,৩০০-২২,৪৯০ টাকা (গ্রেড-১৬)\n৫. পদের নাম: টেলেক্স অপারেটরপদসংখ্যা: ১যোগ্যতা: এইচএসসি পাস হতে হবে। তবে বিশেষ যোগ্যতাসম্পন্ন প্রার্থীর ক্ষেত্রে শিক্ষাগত যোগ্যতা শিথিল করা যেতে পারে।বেতন স্কেল: ৯,৩০০-২২,৪৯০ টাকা (গ্রেড-১৬)\n৬. পদের নাম: গাড়িচালকপদসংখ্যা: ৫যোগ্যতা: এসএসসি পাসসহ প্রার্থীর হালকা/ভারী যানবাহন চালানোর লাইসেন্সসহ তিন বছরের অভিজ্ঞতা থাকতে হবে।বেতন স্কেল: ৯,৩০০-২২,৪৯০ টাকা (গ্রেড-১৬)\n৭. পদের নাম: অফিস সহায়কপদসংখ্যা: ২২যোগ্যতা: অষ্টম শ্রেণি পাস।বেতন স্কেল: ৮,২৫০-২০,০১০ টাকা (গ্রেড-২০)\nযেসব জেলার প্রার্থীদের আবেদনের প্রয়োজন নেই: ১ ও ৩ থেকে ৫ নম্বর পদে সব জেলার প্রার্থীরা আবেদন করতে পারবেন। ২ নম্বর পদে ঢাকা, নারায়ণগঞ্জ, টাঙ্গাইল, কিশোরগঞ্জ, জয়পুরহাট, মাগুরা, গাইবান্ধা, বরিশাল, ময়মনসিংহ, শেরপুর ও জামালপুর জেলার প্রার্থীদের আবেদন করার প্রয়োজন নেই।\n৬ নম্বর পদে মাদারীপুর, নোয়াখালী ও চাঁপাইনবাবগঞ্জ জেলার প্রার্থীদের আবেদন করার প্রয়োজন নেই। ৭ নম্বর পদে টাঙ্গাইল, কিশোরগঞ্জ, মুন্সিগঞ্জ, রাজবাড়ী ও চট্টগ্রাম জেলার প্রার্থীদের আবেদন করার প্রয়োজন নেই।\nতবে সব জেলার এতিম ও প্রতিবন্ধী প্রার্থীরা প্রয়োজনীয় যোগ্যতা থাকা সাপেক্ষে আবেদন করতে পারবেন।\nবয়সসীমা২০২৩ সালের ১৬ জুলাই সাধারণ প্রার্থী, ক্ষুদ্র জাতিগোষ্ঠী এবং বীর মুক্তিযোদ্ধা/শহীদ বীর মুক্তিযোদ্ধার নাতি-নাতনির ক্ষেত্রে বয়সসীমা ১৮ থেকে ৩০ বছর। আবেদনকারীর বয়স ২০২০ সালের ২৫ মার্চ সর্বোচ্চ বয়সসীমার মধ্যে থাকলে ওই প্রার্থী আবেদন করার যোগ্য হবেন। বীর মুক্তিযোদ্ধা/শহীদ বীর মুক্তিযোদ্ধার সন্তান ও শারীরিক প্রতিবন্ধীদের ক্ষেত্রে বয়সসীমা সর্বোচ্চ ৩২ বছর।\nআবেদন যেভাবেআগ্রহী প্রার্থীদের এই ওয়েবসাইটে ফরম পূরণের মাধ্যমে আবেদন করতে হবে। নিয়োগসংক্রান্ত বিস্তারিত তথ্য এই লিংকে জানা যাবে। অনলাইনে আবেদন করতে কোনো সমস্যা হলে টেলিটক নম্বর থেকে ১২১ নম্বরে কল অথবা যেকোনো নম্বর থেকে ০১৫০০১২১১২১ নম্বরে কল বা alljobs.query@teletalk.com.bd বা tcbsecretary@tcb.gov.bd ঠিকানায় ই-মেইলে যোগাযোগ করা যাবে। মেইলের সাবজেক্টে প্রতিষ্ঠান ও পদের নাম এবং ইউজার আইডি ও যোগাযোগের নম্বর অবশ্যই উল্লেখ করতে হবে।\nআবেদন ফিঅনলাইনে ফরম পূরণের অনধিক ৭২ ঘণ্টার মধ্যে আবেদন ফি বাবদ ১ থেকে ৬ নম্বর পদের জন্য ২০০ টাকা, টেলিটকের সার্ভিস চার্জ ২৩ টাকাসহ মোট ২২৩ টাকা এবং ৭ নম্বর পদের জন্য ১০০ টাকা, টেলিটকের সার্ভিস চার্জ ১২ টাকাসহ মোট ১১২ টেলিটক প্রিপেইড মোবাইল নম্বর থেকে এসএমএসের মাধ্যমে জমা দিতে হবে।\nআবেদনের শেষ সময়: ১৬ জুলাই ২০২৩, বিকেল পাঁচটা পর্যন্ত।"
    },
    {
        "url": "https://www.prothomalo.com/business/x7uziehh21",
        "title": "টিসিবির পণ্য কিনতে দেওয়া হচ্ছে এক কোটি স্মার্ট কার্ড | প্রথম আলো",
        "meta_description": "ট্রেডিং করপোরেশন অব বাংলাদেশ (টিসিবি) এক কোটি উপকারভোগীকে স্মার্ট কার্ড দেবে। এই কার্ড দেখিয়ে উপকারভোগীরা বাজারের চেয়ে সাশ্রয়ী দামে টিসিবির বিক্রি করা চাল, ডাল, পেঁয়াজ ও ভোজ্যতেল কিনতে পারবেন",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2Fbcf98a8e-bdb7-4a75-a61e-3bdd18143c2c%2FTcb_truck.PNG?auto=format%2Ccompress&fmt=webp&format=webp&w=640&dpr=1.3",
        "published_date": "2023-06-23T11:45:00",
        "keywords": [
            "টিসিবি",
            "স্মার্ট কার্ড"
        ],
        "last_scraped": "2024-10-07T14:34:48.985490",
        "source": "প্রথম আলো",
        "old": true,
        "author": "বিশেষ প্রতিনিধি",
        "content": "ট্রেডিং করপোরেশন অব বাংলাদেশ (টিসিবি) এক কোটি উপকারভোগীকে স্মার্ট কার্ড দেবে। এই কার্ড দেখিয়ে উপকারভোগীরা বাজারের চেয়ে সাশ্রয়ী দামে টিসিবির বিক্রি করা চাল, ডাল, পেঁয়াজ ও ভোজ্যতেল কিনতে পারবেন।\nস্মার্ট কার্ড তৈরির কাজটি পেয়েছে ইনফ্রাস্ট্রাকচার ইনভেস্টমেন্ট ফ্যাসিলিটেশন কোম্পানি (আইআইএফসি) নামের একটি একটি তথ্যপ্রযুক্তি (আইটি) প্রতিষ্ঠানকে। কোনো ধরনের দরপত্র ছাড়া সরাসরি ক্রয় পদ্ধতিতে প্রতিষ্ঠানটিকে ১৭ কোটি ৫০ লাখ টাকার এই কাজ দেওয়া হয়েছে।  \nঅর্থমন্ত্রী আ হ ম মুস্তফা কামালের সভাপতিত্বে গতকাল বৃহস্পতিবার অনুষ্ঠিত সরকারি ক্রয় সংক্রান্ত মন্ত্রিসভা কমিটির বৈঠকে এমন সিদ্ধান্ত হয়। বৈঠক শেষে সাংবাদিকদের এ তথ্য জানান মন্ত্রিপরিষদ সচিব (সমন্বয় ও সংস্কার) মো. মাহমুদুল হোসাইন খান।\nস্বল্প আয়ের মানুষের কাছে বর্তমানে সাশ্রয়ী দামে নিত্যপণ্য বিক্রি করছে টিসিবি। বাণিজ্যমন্ত্রী টিপু মুনশির ভাষ্য অনুযায়ী এ সুবিধা পাচ্ছে ‘এক কোটি পরিবার’। তিনি গত ৩ এপ্রিল টিসিবির কার্ডধারীদের মধ্যে টিসিবির দ্বিতীয় ধাপের বিক্রয় কার্যক্রমের উদ্বোধন করার সময় স্মার্ট কার্ড দেওয়ার কাজ চলছে বলে জানিয়েছিলেন।\nজানা গেছে, ঢাকা উত্তর সিটি করপোরেশন, নারায়ণগঞ্জ সিটি করপোরেশন ও বরিশাল সিটি করপোরেশন এলাকায় টিসিবির কার্ড স্মার্ট কার্ডে রূপান্তরের পরীক্ষামূলক কাজ শেষ হয়েছে। বর্তমানে হাতে লেখা সব কার্ডই কিউআর কোড সংবলিত স্মার্ট কার্ডে রূপান্তরিত হবে।\nটিসিবির সূত্রগুলো জানায়, কিউআর কোডে স্ক্যান করলে সেকেন্ডের মধ্যেই গ্রাহকদের সব তথ্য চলে আসবে। এ কার্ডে থাকা তথ্য মেলানো থাকবে জাতীয় পরিচয়পত্রের (এনআইডি) সঙ্গে। ফলে টিসিবির প্রধান কার্যালয়ের পাশাপাশি জেলা প্রশাসক (ডিসি) ও উপজেলা নির্বাহী কর্মকর্তারা (ইউএনও) মুহূর্তের মধ্যেই বুঝতে পারবেন কারা পণ্য পাচ্ছেন, কারা পাচ্ছেন না।\nবৈঠক শেষে যোগাযোগ করলে টিসিবির চেয়ারম্যান ব্রিগেডিয়ার জেনারেল মো. আরিফুল হাসান প্রথম আলোকে বলেন, কার্ডটি হবে ছোট এবং সহজে ব্যবহারযোগ্য। এই স্মার্ট কার্ড সব ধরনের অসংগতি দূর করবে এবং স্বচ্ছতা ও জবাবদিহি বাড়াতে ভূমিকা রাখবে।\nটিসিবির বিদ্যমান তালিকা নিয়ে যে বিস্তর অভিযোগ আছে তার কি হবে- এমন প্রশ্নের জবাবে আরিফুল হাসান বলেন, ‘আমরা এ তালিকা ধরেই এগোচ্ছি। স্মার্ট কার্ডে রূপান্তরের সময়ই যোগ্য নন এমন অনেকেই বাদ পড়বেন বলে আশা করছি।’\nএদিকে গতকাল সরকারি ক্রয়–সংক্রান্ত মন্ত্রিসভা কমিটিতে যশোরের মজুমদার ব্র্যান অয়েল মিলস এবং ঢাকার মজুমদার প্রোডাক্টসের কাছ থেকে ২৫ লাখ লিটার করে মোট ৫০ লাখ লিটার রাইস ব্র্যান অয়েল (ধানের কুঁড়ার তেল) কেনার দুটি আলাদা প্রস্তাব অনুমোদিত হয়েছে। এতে ৮০ কোটি টাকা ব্যয় হবে। প্রতি লিটার তেলের দাম পড়বে ১৬০ টাকা। তবে টিসিবির কার্ডধারীদের কাছে বিক্রি করা হবে ১০০ টাকা লিটার দরে।\nএ বিষয়ে টিসিবির চেয়ারম্যান ব্রিগেডিয়ার জেনারেল মো. আরিফুল হাসান প্রথম আলোকে বলেন, ‘প্রচলিত ভোজ্যতেলের চেয়ে এ তেল তুলনামূলক স্বাস্থ্যকর। তাই আমরা এবার কুঁড়ার তেল কেনার সিদ্ধান্ত নিয়েছি।’\nমিলমালিকদের সঙ্গে কথা বলে জানা গেছে, ধানের সাড়ে ছয় কেজি কুঁড়া থেকে এক লিটার তেল হয়। এক লিটার সয়াবিন তেলে যে খাবার রান্না করা যায়, তা পৌনে এক লিটার কুঁড়ার তেলে করা সম্ভব। বিজ্ঞানীদের গবেষণা অনুযায়ী অন্য ভোজ্যতেলের তুলনায় ধানের কুঁড়ার তেলে মানবদেহের জন্য ক্ষতিকারকের মাত্রা কম।"
    },
    {
        "url": "https://www.prothomalo.com/business/4v92m3tylp",
        "title": "পরিবার কার্ডে সয়াবিন তেলের দাম কমিয়েছে টিসিবি | প্রথম আলো",
        "meta_description": "আজ মঙ্গলবার থেকে সারা দেশে পরিবার কার্ডধারীদের মধ্যে টিসিবির পণ্য বিক্রি শুরু হবে। ভোজ্যতেলের কোম্পানিগুলোও বোতলজাত সয়াবিনের দাম লিটারে ১০ টাকা কমিয়েছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2023-06%2Fd18d7703-6260-4a50-b55b-9f69d066ac4b%2Foil_prothom_alo.webp?auto=format%2Ccompress&fmt=webp&format=webp&w=600&dpr=1.3",
        "published_date": "2023-06-13T12:31:00",
        "keywords": [
            "সয়াবিন তেল",
            "ভোজ্য তেল",
            "টিসিবি"
        ],
        "last_scraped": "2024-10-07T14:35:05.423343",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "আন্তর্জাতিক বাজারে দাম কমতে থাকায় সয়াবিন তেলের দাম প্রতি লিটারে ১০ টাকা কমিয়েছে সরকারি সংস্থা ট্রেডিং করপোরেশন অব বাংলাদেশ (টিসিবি)। দেশের পরিবার কার্ডধারী এক কোটি পরিবার জুন মাসের পণ্য কেনার সময় টিসিবি থেকে এই হ্রাসকৃত মূল্যে দুই লিটার সয়াবিন তেল কিনতে পারবেন। সম্প্রতি ভোজ্যতেল কোম্পানিগুলোর সংগঠনও বোতলজাত সয়াবিনের দাম লিটারে ১০ টাকা কমিয়েছে।\n আজ মঙ্গলবার থেকে সারা দেশে পরিবার কার্ডধারীদের মধ্যে টিসিবির পণ্য বিক্রি শুরু হবে বলে সংবাদ বিজ্ঞপ্তিতে জানিয়েছে সংস্থাটি।\nজুন মাসের জন্য টিসিবির দেওয়া মূল্যতালিকায় দেখা যায়, একজন কার্ডধারী ভোক্তা ৭০ টাকা কেজি দরে এক কেজি চিনি, ৭০ টাকা কেজি দরে দুই কেজি মসুর ডাল ও ১০০ টাকা লিটার দরে দুই লিটার সয়াবিন তেল কিনতে পারবেন। আগে সয়াবিন তেলের দাম ছিল প্রতি লিটার ১১০ টাকা।\nএদিকে সরকারি কর্তৃপক্ষের সঙ্গে কথা বলে দেশের ভোজ্যতেল মিল মালিকদের সংগঠন ভেজিটেবল অয়েল রিফাইনার্স অ্যান্ড বনস্পতি ম্যানুফ্যাকচারার্স অ্যাসোসিয়েশন প্রতি লিটার বোতলজাত সয়াবিনের খুচরা দাম কমিয়েছে।\nবোতলজাত সয়াবিন তেলের দাম কেজিতে ১০ টাকা কমিয়ে ১৮৯ টাকা নির্ধারণ করা হয়েছে। এ ছাড়া খোলা সয়াবিন তেল কেজিতে ১০ টাকা কমিয়ে ১৬৭ টাকা করার সিদ্ধান্ত হয়েছে। আগে এসব পণ্যের দাম প্রতি লিটার যথাক্রমে ১৯৯ টাকা ও ১৭৭ টাকা ছিল। খোলা পাম তেল প্রতি লিটার ১৩৫ টাকা থেকে দুই টাকা কমিয়ে ১৩৩ টাকা এবং বোতলজাত সুপার পাম তেল লিটারে ১৬৭ টাকা থেকে দুই টাকা কমিয়ে ১৬৫ টাকা করার সিদ্ধান্ত হয়েছে।\nবিশ্ববাজারে দাম বেশি এই কারণ দেখিয়ে টিসিবি গত ছয় মাসে একাধিক পণ্যের দাম বাড়িয়েছিল। এর মধ্যে গত মে মাসে সরকারি সংস্থাটি চিনির দাম বাড়িয়েছিল কেজিতে ১০ টাকা। তখন প্রতি কেজি চিনির দাম ৬০ টাকা থেকে করা হয় ৭০ টাকা। এর আগে গত ডিসেম্বরে চিনির দাম আরও একবার বাড়িয়েছিল টিসিবি। তখন চিনির দাম কেজিতে পাঁচ টাকা বেড়েছিল। এ ছাড়া প্রতি কেজি ডালের দাম ৬৫ টাকা থেকে বাড়িয়ে করা হয় ৭০ টাকা।"
    },
    {
        "url": "https://www.prothomalo.com/business/industry/c98bezypts",
        "title": "বিপুল লোকসান জ্বালানি ও খাদ্যে, লাভ টোল আদায়ে | প্রথম আলো",
        "meta_description": "সবশেষ ১০ বছর আগে রাষ্ট্রায়ত্ত সংস্থাগুলো একইভাবে লোকসানে পড়েছিল। এরপর ধারাবাহিক নিট মুনাফা করেছিল এসব সংস্থা। সেবা ও বাণিজ্যিক ৪৯টি রাষ্ট্রায়ত্ত সংস্থা রয়েছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2023-06%2F8cc5818c-75ab-488b-b845-5de0ac96c999%2Fec32168a-b882-4464-a220-cb479b006d43.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2023-06-05T08:35:00",
        "keywords": [
            "বাজেট ২০২৩-২৪",
            "টিসিবি",
            "বাজেট",
            "বিদ্যুৎ প্রকল্প",
            "বিদ্যুৎ খাত",
            "প্রতিষ্ঠান"
        ],
        "last_scraped": "2024-10-07T14:35:22.474592",
        "source": "প্রথম আলো",
        "old": true,
        "author": "সানাউল্লাহ সাকিব",
        "content": "বেশি দামে বিদ্যুৎ কিনে কম দামে বিক্রি করেছে বাংলাদেশ বিদ্যুৎ উন্নয়ন বোর্ড (বিপিডিবি)। একইভাবে বেশি দামে জ্বালানি তেল কিনে কম দামে বিক্রি করেছে বাংলাদেশ পেট্রোলিয়াম করপোরেশন (বিপিসি)। ট্রেডিং করপোরেশন অব বাংলাদেশ (টিসিবি) বেশি দামে খাদ্য কিনে কম দামে বিক্রি করেছে। ফলে এই তিন রাষ্ট্রায়ত্ত সংস্থাই চলতি ২০২২-২৩ অর্থবছরে বিপুল পরিমাণ লোকসান করেছে, যার পরিমাণ ১৯ হাজার ৬১৮ কোটি টাকা। এতে রাষ্ট্র খাতের সংস্থাগুলো সার্বিকভাবে লোকসানে চলে গেছে।\n দেশে সেবা ও বাণিজ্যিক খাতে ৪৯টি রাষ্ট্রায়ত্ত সংস্থা রয়েছে। এর আগে সবশেষ ১০ বছর আগে রাষ্ট্রায়ত্ত সংস্থাগুলো একইভাবে বড় লোকসানে পড়েছিল। এরপর ধারাবাহিক নিট মুনাফা করেছিল সংস্থাগুলো। গত বৃহস্পতিবার বাজেটের সঙ্গে প্রকাশিত বাংলাদেশ অর্থনৈতিক সমীক্ষায় এমন তথ্য দেওয়া হয়েছে।\n আবার রাষ্ট্রায়ত্ত সংস্থাগুলোর মধ্যে সেতুর টোল আদায় করে সবচেয়ে বেশি মুনাফা করেছে বাংলাদেশ সেতু কর্তৃপক্ষ (বিবিএ)। প্রতিষ্ঠানটি মুনাফা করেছে ২ হাজার ৮৪৩ কোটি টাকা। এরপর বন্দর পরিচালনা করে চট্টগ্রাম বন্দর কর্তৃপক্ষ (সিপিএ) মুনাফা করেছে ১ হাজার ৩৯২ কোটি টাকা।\nসমীক্ষা অনুযায়ী, চলতি অর্থবছরের গত ২৩ মে পর্যন্ত হিসাবে সংস্থাগুলো মিলে সার্বিক লোকসান করেছে ১৩ হাজার ৭৪১ কোটি টাকা। ২০২১-২২ অর্থবছরে নিট মুনাফা ছিল ১ হাজার ৭০৮ কোটি টাকা। আর ২০২০-২১ অর্থবছরে মুনাফা ছিল ১৫ হাজার ১৫৯ কোটি টাকা।\nএর আগে সবশেষ ২০১২-১৩ অর্থবছরে রাষ্ট্রায়ত্ত এসব সংস্থার লোকসান হয় ২ হাজার ৬০৪ কোটি টাকা। তখনো বিদ্যুৎ ও জ্বালানির কারণে এই লোকসান হয় বলে দেখানো হয়েছিল। নতুন করে লোকসানি প্রতিষ্ঠানের এই তালিকায় যুক্ত হয়েছে টিসিবি। এর মধ্যে বিদ্যুৎ খাত দুই বছর ছাড়া প্রতিবছরই লোকসান করছে। আর বিপিসি মাঝে সাত বছরই ভালো পরিমাণ মুনাফা করেছে।\nএদিকে রাষ্ট্রায়ত্ত এসব সংস্থা ২০২০-২১ অর্থবছরে সরকারকে লভ্যাংশ দিয়েছিল ১ হাজার ২৭৯ কোটি টাকা ও ২০২১-২২ অর্থবছরে ৮৮০ কোটি টাকা। চলতি অর্থবছরে সার্বিকভাবে লোকসান করলেও ৯৮৩ কোটি টাকা সরকারকে লভ্যাংশ দেয় তারা।\nমুনাফা থেকে লোকসানেবাংলাদেশ সড়ক পরিবহন করপোরেশন (বিআরটিসি) ২০২১-২২ অর্থবছরে ১০২ কোটি টাকা নিট মুনাফা করলেও চলতি অর্থবছর ৮৪ কোটি টাকা লোকসান করে। আর ট্রেডিং করপোরেশন অব বাংলাদেশ (টিসিবি) গত অর্থবছরে ৮৫৪ কোটি টাকা মুনাফা করলেও চলতি অর্থবছরে রেকর্ড পরিমাণ লোকসান করে, যার পরিমাণ ৫ হাজার ৫৬৩ কোটি টাকা।\nটিসিবির এই লোকসান শুরু হয় চলতি অর্থবছরে। গত আগস্টে দেশের এক কোটি নিম্ন আয়ের পরিবারের কাছে সাশ্রয়ী মূল্যে পণ্য বিক্রি শুরু করে টিসিবি। এর ফলে বেশি দামে পণ্য কিনে কম দামে বিক্রি করতে হয় এই বিপণন সংস্থাকে।\nটিসিবির চেয়ারম্যান ব্রিগেডিয়ার জেনারেল মো. আরিফুল হাসান প্রথম আলোকে বলেন, আগে শুধু রমজান মাসে ট্রাকের মাধ্যমে খাদ্যপণ্য বিক্রি করা হতো। চলতি অর্থবছরে এক কোটি পরিবারের মাঝে স্বল্প মূল্যে খাদ্য বিক্রি শুরু হয়। এসব পণ্য কিনতে যা খরচ হয়, তার তুলনায় অনেক সময় তা প্রায় অর্ধেক দামে বিক্রি করা হয়। এর ফলে লোকসান অনেক বেড়েছে। এটা মূলত সরকারি ভর্তুকি।\nলোকসান থেকে মুনাফায়এদিকে বাংলাদেশ ইস্পাত ও প্রকৌশল করপোরেশন (বিএসইসি) ২০২১-২২ অর্থবছরে প্রায় ১০ কোটি টাকা লোকসান করলেও চলতি অর্থবছরে ৫৫ কোটি টাকা মুনাফা করে। বিএসইসি বর্তমানে ৯টি কারখানা চালায়। এর মধ্যে ৫টি লোকসানে ও ৪টি মুনাফায় আছে। এ ছাড়া বিএসইসির ৩টি কারখানা যৌথ উদ্যোগে পরিচালিত হয়। করপোরেশনটির আরও অন্তত ৬টি কারখানা দীর্ঘদিন ধরে বন্ধ আছে।\nবাংলাদেশ কেমিক্যাল ইন্ডাস্ট্রিজ করপোরেশন (বিসিআইসি) গত অর্থবছরে ৪৬৩ কোটি টাকা লোকসান করলেও চলতি অর্থবছরে ৮৬ কোটি টাকা মুনাফা করে। বিসিআইসির হাতে এখন কারখানা রয়েছে ১৯টি, এর মধ্যে ৯টিই বন্ধ। চালু থাকা ১০টি কারখানার মধ্যে সার উৎপাদিত হয় ৬টিতে। ৪টিতে কাগজ, সিমেন্ট, কাচ, স্যানিটারি ওয়্যার ও ইনস্যুলেটর উৎপাদিত হয়।\nবাংলাদেশ পল্লী বিদ্যুতায়ন বোর্ড (বিআরইবি) গত অর্থবছরে ২৫০ কোটি টাকা লোকসান করলেও চলতি অর্থবছরে ১০২ কোটি টাকা মুনাফা করে। বিআরইবি পল্লী এলাকায় বিদ্যুৎ বিতরণ করে থাকে।\nলোকসানি তিন সংস্থাবাংলাদেশ বিদ্যুৎ উন্নয়ন বোর্ড (বিপিডিবি) চলতি অর্থবছরে ৬ হাজার ৯৬৯ কোটি টাকা লোকসান করে। গত ২০২১-২২ অর্থবছরে তাদের লোকসানের পরিমাণ ছিল ৩ হাজার ২৪৩ কোটি টাকা, তবে এর আগের দুই অর্থবছরে মুনাফায় ছিল সংস্থাটি।\nবাংলাদেশ পেট্রোলিয়াম করপোরেশন (বিপিসি) চলতি অর্থবছরে ৭ হাজার ৮৭ কোটি টাকা লোকসান করেছে বলে অর্থনৈতিক সমীক্ষায় দেখানো হয়েছে। এর আগে ২০২১-২২ অর্থবছরে সংস্থাটি লোকসান করেছিল ১ হাজার ৯৮৩ কোটি টাকা। এর আগে সাত বছর তারা মুনাফায় ছিল।\nসিদ্ধান্ত নেওয়ার সময়সাউথ এশিয়ান নেটওয়ার্ক অন ইকোনমিক মডেলিংয়ের (সানেম) নির্বাহী পরিচালক সেলিম রায়হান প্রথম আলোকে বলেন, সরকারি সংস্থাগুলো বছরের পর বছর যেভাবে চলছে, তাতে এসব প্রতিষ্ঠান নিয়ে একটা সিদ্ধান্ত নেওয়ার সময় এসেছে। সিঙ্গাপুর ও মালয়েশিয়ায় এসব সরকারি সংস্থাকে নানা মডেল অনুসরণ করে মুনাফায় নেওয়া হয়েছে। এ জন্য বেসরকারিকরণ, সরকারি-বেসরকারি যৌথ মালিকানাসহ নানা মডেল চালু হয়েছে। তবে এখানে সব সরকারের সময় একটি পক্ষ এসব সংস্থায় খবরদারি করে সুবিধা নেয়, ফলে সরকারগুলোও সিদ্ধান্ত নিতে পারে না।\nসেলিম রায়হান বলেন, ‘আমি মনে করি বিপিসির একচেটিয়া ব্যবসা বন্ধ করে বেসরকারি খাতকেও সুযোগ দেওয়ার সময় এসেছে। লোকসানে থাকা সংস্থায় স্বচ্ছতা ও দক্ষতা বাড়ানোর উদ্যোগ নিতে হবে। এসব প্রতিষ্ঠানে নিয়োগে স্বচ্ছতা নিশ্চিত করতে হবে।’"
    },
    {
        "url": "https://www.prothomalo.com/business/nxwrbxj9n7",
        "title": "এবার টিসিবিও কেজিতে ১০ টাকা বাড়াল চিনির দাম | প্রথম আলো",
        "meta_description": "টিসিবির চিনি কিনতে পারবেন সংস্থাটির এক কোটি পরিবার কার্ডধারী। একজন কার্ডধারী মাসে এক কেজি চিনি কিনতে পারেন।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-10%2Ffef58112-9428-4078-9416-98e1b805acab%2F3c1303661acb5fa821640dfba421dd6f_Untitled_18__1_.png?auto=format%2Ccompress&fmt=webp&format=webp&w=300&dpr=1.3",
        "published_date": "2023-05-13T19:34:00",
        "keywords": [
            "টাকা",
            "টিসিবি",
            "দাম বৃদ্ধি",
            "চিনি"
        ],
        "last_scraped": "2024-10-07T14:35:40.110804",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "ছয় মাসের মধ্যে দ্বিতীয়বারের মতো চিনির দাম বাড়ানোর সিদ্ধান্ত নিল সরকারি সংস্থা ট্রেডিং করপোরেশন অব বাংলাদেশ (টিসিবি)। সংস্থাটি প্রতি মাসে একবার করে দেশের এক কোটি পরিবারের মধ্যে এক কেজি চিনি ভর্তুকি মূল্যে বিক্রি করে থাকে। এত দিন এ চিনির দাম ছিল প্রতি কেজি ৬০ টাকা। তবে নতুন দামে টিসিবির পরিবার কার্ডধারীদের চিনি কিনতে হবে ৭০ টাকা কেজিতে।\nটিসিবি এক বিজ্ঞপ্তির মাধ্যমে জানিয়েছে, আগামীকাল (রোববার) সংস্থাটির মাসিক কার্যক্রমের অংশ হিসেবে দেশব্যাপী পরিবার কার্ডধারীদের পণ্য দেওয়া শুরু হবে। এ দফায় টিসিবি প্রতি কার্ডধারীকে এক কেজি চিনি, দুই কেজি মসুর ডাল ও দুই লিটার সয়াবিন তেল দেবে। চিনির দাম কেজিতে ১০ টাকা বাড়ানো হলেও মসুর ডাল আগের মতো ৭০ টাকা কেজি ও সয়াবিন তেল প্রতি লিটার ১১০ টাকা দামেই বিক্রি করা হবে।\nবাজারে নিত্যপণ্যের মূল্যবৃদ্ধির মধ্যে টিসিবি গত ডিসেম্বরে মসুর ডাল ও চিনির দাম কেজিতে ৫ টাকা বাড়িয়েছিল। তখন প্রতি কেজি ডালের দাম ৬৫ থেকে বাড়িয়ে করা হয় ৭০ টাকা, আর ৫৫ টাকার চিনির দাম হয় ৬০ টাকা। এখন সেটা ১০ টাকা বাড়ানো হলো। খোলাবাজারে অবশ্য চিনির দামে অস্থিরতা বিরাজ করছে।\nটিসিবির বাজার দরের তালিকা বলছে, বাজারে প্রতি কেজি খোলা চিনি বিক্রি হচ্ছে ১৩০–১৪০ টাকায়। তবে বাজার ঘুরে দেখা গেছে,  প্রতি কেজি চিনি ১৩৫–১৪০ টাকা দরে বিক্রি হচ্ছে। তবে সরকারিভাবে বাজারে খোলা চিনির দাম নির্ধারণ করে দেওয়া আছে খুচরায় প্রতি কেজি ১২০ টাকা ও প্যাকেটজাত চিনি ১২৫ টাকা। তবে এ দামে চিনি পাওয়া যায় না বলে ক্রেতাদের অভিযোগ।\nগত ডিসেম্বরে টিসিবি যখন মসুর ডাল ও চিনির দাম বাড়ায়, তখন সরকারের পক্ষ থেকে জানানো হয়েছিল যে আন্তর্জাতিক বাজারে নিত্যপ্রয়োজনীয় পণ্যের দাম বাড়তি থাকায় সরকার দাম ‘সমন্বয়’ করছে। সরকারের ওপর ভর্তুকির চাপ একটু কমাতে এ সিদ্ধান্ত নেওয়া হয়। এবারও সেই একই কারণে পণ্যের দাম বাড়ানোর সিদ্ধান্ত নিয়েছে টিসিবি।\nএ বিষয়ে টিসিবির মুখপাত্র হ‌ুমায়ূন কবির প্রথম আলোকে বলেন, বাজারে চিনির দাম বেশ বাড়তি। সে জন্য টিসিবিকেও চিনির দামে সমন্বয় করতে হয়েছে। অন্যান্য পণ্যের দাম আগের মতোই থাকবে।\nএদিকে, টিসিবি এ দফায় তিনটি পণ্য (চিনি, ডাল ও সয়াবিন) ভর্তুকি মূল্যে বিক্রয়ের সিদ্ধান্ত নিয়েছে। তবে এর বাইরে সাধারণত পেঁয়াজও বিক্রি করে থাকে সংস্থাটি। এখন চিনি ও সয়াবিনের মতো বাজারে পেঁয়াজের দামও বাড়ছে। তবে প্রস্তুতি না থাকায় গত কয়েক মাসের মতো এ মাসেও টিসিবি পরিবার কার্ডধারীদের কাছে পেঁয়াজ বিক্রি করবে না।\nটিসিবির বাজারদরের হিসাবে ঢাকা মহানগরীর বিভিন্ন বাজারে দেশি পেঁয়াজ বিক্রি হচ্ছে প্রতি কেজি ৬০–৭০ টাকায়। আর আমদানি করা পেঁয়াজের দাম পড়ছে ৬৫–৭০ টাকা। এসব পেঁয়াজ আগেই আমদানি করা হয়েছিল। টিসিবির হিসাবে, এক মাসের ব্যবধানে বাজারে দেশি পেঁয়াজের দাম বেড়েছে ৮৬ শতাংশ ও আমদানি করা পেঁয়াজের দাম বেড়েছে ৫৯ শতাংশ।\nএদিকে আগামীকাল সকালে টিসিবির চলতি মাসের পণ্য বিক্রি কার্যক্রম উদ্বোধন করবেন বাণিজ্যমন্ত্রী টিপু মুনশি। রাজধানীর মেরুল বাড্ডা এলাকার সিরাজ মিয়া মডেল স্কুলসংলগ্ন মাঠে এ কার্যক্রমের আনুষ্ঠানিক উদ্বোধনের পর সারা দেশের ডিলারের দোকান থেকে পণ্য নিতে পারবেন পরিবার কার্ডধারীরা।"
    },
    {
        "url": "https://www.prothomalo.com/business/acu5bfe2si",
        "title": "আলু, পেঁয়াজ, আদা ও রসুনের দাম বাড়ছে  | প্রথম আলো",
        "meta_description": "ঈদুল ফিতরের পর বাজারে নতুন করে আলু, পেঁয়াজ, আদা ও রসুনের দাম বাড়ছে। সরকারি সংস্থা ট্রেডিং করপোরেশন অব বাংলাদেশের (টিসিবি) হিসাবেই এক মাসের ব্যবধানে আলুর দাম বেড়েছে কেজিতে ১০ থেকে ১২ টাকা। আর একই সময়ের ব্যবধানে মানভেদে পেঁয়াজের দাম বেড়েছে সর্বোচ্চ ১৫ টাকা। দাম বাড়ছে আদা–রসুনেরও।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2023-05%2F9e32e10d-5931-4456-9c03-488fd172961a%2FUntitled_1.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2023-05-07T10:16:00",
        "keywords": [
            "দ্রব্যমূল্য",
            "বাজার",
            "টিসিবি",
            "অর্থনীতি",
            "বাণিজ্য",
            "বাণিজ্য সংবাদ"
        ],
        "last_scraped": "2024-10-07T14:35:58.221572",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "ঈদুল ফিতরের পর বাজারে নতুন করে আলু, পেঁয়াজ, আদা ও রসুনের দাম বাড়ছে। সরকারি সংস্থা ট্রেডিং করপোরেশন অব বাংলাদেশের (টিসিবি) হিসাবেই এক মাসের ব্যবধানে আলুর দাম বেড়েছে কেজিতে ১০ থেকে ১২ টাকা। আর একই সময়ের ব্যবধানে মানভেদে পেঁয়াজের দাম বেড়েছে সর্বোচ্চ ১৫ টাকা। দাম বাড়ছে আদা–রসুনেরও। \nব্যবসায়ীরা বলছেন, আলুর সরবরাহে টান পড়েছে। বন্ধ আছে পেঁয়াজ আমদানি। তাতে দামে প্রভাব পড়তে শুরু করেছে। আর ডলার–সংকটে ঋণপত্র (এলসি) খোলা কমে যাওয়া এবং আমদানি খরচ বেড়ে যাওয়ায় আদা ও রসুনের দাম বাড়তির দিকে।\nটিসিবির গতকাল শনিবারের বাজারদরের তালিকা বলছে, ঢাকার বাজারে মানভেদে আলু বিক্রি হচ্ছে ৩২ থেকে ৩৭ টাকা কেজি। এক মাস আগে এ আলুর দাম ছিল ২২ থেকে ২৫ টাকা। অর্থাৎ এক মাসের ব্যবধানে আলুর দাম বেড়েছে ৪৭ শতাংশ। তবে টিসিবির হিসাব থেকে বাজারে আলুর দাম আরেকটু বেশি দেখা গেছে। লাল ও সাদা রঙের আলু বিক্রি হচ্ছে প্রতি কেজি ৩৫ থেকে ৪০ টাকায়।\nশীত মৌসুমে বড় পরিসরে আলুর আবাদ হওয়ায় সাধারণত এই সময়ে বাজারে সবজিটির জোগান ভালো থাকে। তাতে আলুর দাম কম থাকার কথা। টিসিবি বলছে, গত বছর এই সময়ে ঢাকার বাজারে আলুর দাম ছিল কেজিতে ১৬ থেকে ২০ টাকা। তাতে এক বছরে আলুর দাম বেড়েছে ৮৬ শতাংশ।\nআলুর দাম বাড়ার বিষয়ে বাংলাদেশ কোল্ড স্টোরেজ অ্যাসোসিয়েশনের সভাপতি ও ব্যবসায়ীদের শীর্ষ সংগঠন এফবিসিসিআইয়ের জ্যেষ্ঠ সহসভাপতি মোস্তফা আজাদ চৌধুরী প্রথম আলোকে বলেন, এবার আলুর আবাদ বেশি হলেও ফলন কম হয়েছে। এতে হিমাগারগুলো বেশ ফাঁকা রয়েছে। সাধারণত এই সময়ে হিমাগারগুলো আলুতে ভরা থাকে। এবার সে অবস্থা না থাকায় বাজারে আলুর সংকটের আশঙ্কা থেকে দাম বাড়তে শুরু করেছে। সরকারকে বাজারের প্রকৃত অবস্থা জেনে পদক্ষেপ নেওয়ার আহ্বান জানান এই ব্যবসায়ী নেতা। \nটিসিবি বলছে, বাজারে দেশি পেঁয়াজ বিক্রি হচ্ছে ৫০ থেকে ৫৫ টাকায়। এক মাস আগেও এই পেঁয়াজের দাম ছিল ৩৫ থেকে ৪৫ টাকা। এক মাসে দেশি পেঁয়াজের দাম বেড়েছে ৫০ শতাংশ। আর পেঁয়াজের আমদানি বন্ধ থাকলেও ব্যবসায়ীদের কাছে আমদানি করা যে পেঁয়াজ ছিল, তা বাজারে বিক্রি হচ্ছে ৫০ থেকে ৬০ টাকা কেজি। এক মাসের ব্যবধানে আমদানি করা পেঁয়াজের দাম বেড়েছে ২৯ শতাংশ। \nকয়েক বছর ধরে দেশে পেঁয়াজের ফলন ভালো হলেও এবার কম হয়েছে। এ ছাড়া পেঁয়াজ ওঠানোর পর এবার পচনের হারও বেশি ছিল। দেশের কৃষকদের সুরক্ষা দিতে পেঁয়াজের আমদানিও বন্ধ। সামনে আসছে কোরবানির ঈদ। সব মিলিয়ে পেঁয়াজের বাজার বাড়তে শুরু করেছে। তবে আমদানির অনুমতি দিলে, বাজার দ্রুত নেমে আসবে বলে মনে করেন আমদানিকারকেরা।\nআদা ও রসুনের বাজারও বাড়তি। টিসিবির হিসাবে, ঢাকার বাজারে দেশি রসুন বিক্রি হচ্ছে ১৩০ থেকে ১৮০ টাকা কেজি। এক মাসের ব্যবধানে দেশি রসুনের দাম বেড়েছে ৭২ শতাংশ। আমদানি করা রসুন বিক্রি হচ্ছে ১২০ থেকে ১৪০ টাকা। তবে বাজারে এই রসুনের দাম কেজিতে আরও ১০ থেকে ২০ টাকা বেশি দেখা গেছে। \nআর টিসিবির দর অনুযায়ী আমদানি করা চীনা আদার দাম গত এক মাসে বেড়েছে ২৮ শতাংশ। কেজিতে সর্বোচ্চ দাম পড়ছে ৩২০ টাকা। পাড়া-মহল্লার খুচরা দোকানে দাম আরও কিছুটা বেশি—৩৪০ থেকে ৩৫০ টাকা কেজি। আর দেশি আদার সামান্য যা বাজারে আসে, এর কেজি ২২০ থেকে ২৪০ টাকা। আদার বাজার প্রায় পুরোটাই আমদানিনির্ভর।\nমহাখালী কাঁচাবাজার থেকে গতকাল এক কেজি আদা কেনেন সামাদ সরদার নামের একজন। প্রথম আলোকে তিনি বলেন, ‘ঈদের আগে এক কেজি চীনা আদা ২২০ টাকায় কিনেছিলাম। আজ (গতকাল) ৩২০ টাকায় কিনেছি।’\nরাজধানীর শ্যামবাজারের আমদানিকারক আবদুল মাজেদ প্রথম আলোকে বলেন, পেঁয়াজের উৎপাদন কম হয়েছে, পেঁয়াজ এবার নষ্ট হয়েছেও বেশি। তাতে বাজারে সংকট আছে। তবে এটা নিয়ে উদ্বিগ্ন হওয়ার কিছু নেই। যেহেতু ভারতে পেঁয়াজের উৎপাদন ভালো, তাতে আমদানির অনুমতি দিলে দ্রুত দাম নেমে আসবে। আর আদা ও রসুনের বাজার যেহেতু প্রায় পুরোটা আমদানিনির্ভর, সুতরাং ঈদুল আজহা সামনে রেখে পণ্য দুটি আমদানিতে ব্যবসায়ীদের ডলারের নিশ্চয়তা দিতে হবে। অন্যথায় বাজার আরও বাড়তে পারে।\nএদিকে সরকার নতুন করে সয়াবিনের দাম নির্ধারণ করেছে। এক লিটার বোতলজাত সয়াবিনের দাম ১২ টাকা বেড়ে হয়েছে ১৯৯ টাকা। তাতে মানুষের সংসার খরচ আরেক দফা বেড়েছে। চিনির বাজারের অস্থিরতা কাটছেই না। সরকার নির্ধারিত ১০৪ টাকা দরের চিনি বিক্রি হচ্ছে ১৩৫ থেকে ১৪০ টাকায়।"
    },
    {
        "url": "https://www.prothomalo.com/business/l4vr9m6rnt",
        "title": "টিসিবি কি সত্যিই গ্রাহককে হোম ডেলিভারিতে পণ্য দিচ্ছে | প্রথম আলো",
        "meta_description": "টিসিবির পণ্য পেতে একসময় ট্রাকের পেছনে সারিতে দাঁড়াতে হতো। এখন পরিবার কার্ডের মাধ্যমে ডিলারের দোকান থেকে মাসে একবার নির্দিষ্ট কয়েকটি পণ্য পাওয়া যায়।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-01%2Fa8ef20f7-d862-4211-bfa2-0323168b9fa3%2F8b598b09ca90d40f057d57cb1617c2f2_5aeb3009f2e64.jpg?auto=format%2Ccompress&fmt=webp&format=webp&w=300&dpr=1.3",
        "published_date": "2023-05-06T16:38:00",
        "keywords": [
            "টিসিবি",
            "নিত্য পণ্য",
            "প্রতারণা"
        ],
        "last_scraped": "2024-10-07T14:36:15.785037",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "সরকারি বিপণন সংস্থা ট্রেডিং করপোরেশন অব বাংলাদেশের (টিসিবি) ভর্তুকি মূল্যের পণ্য হোম ডেলিভারিতে পাওয়া যাচ্ছে বলে একটি বিজ্ঞাপন সামাজিক যোগাযোগমাধ্যমে ছড়িয়ে পড়েছে। টিসিবি বলছে, এই প্রচারণা ‘ভুয়া’ এবং একটা চক্র বাড়িতে টিসিবির পণ্য পৌঁছে দেওয়ার কথা বলে প্রতারণার মাধ্যমে অবৈধভাবে টাকা হাতিয়ে নিচ্ছে।\n টিসিবি জানিয়েছে, বাড়িতে পৌঁছে দেওয়া বা হোম ডেলিভারি করার মাধ্যমে পণ্য বিক্রি করে না এই প্রতিষ্ঠান।\nকারা এই প্রতারণার সঙ্গে জড়িত এবং কীভাবে কাজটি করা হচ্ছে, তা জানতে ফেসবুকে দেওয়া বিজ্ঞাপনে উল্লেখ করা মুঠোফোন নম্বরে প্রথম আলোর পক্ষ থেকে ক্রেতা সেজে যোগাযোগ করা হয়। প্রথম কয়েক দফায় কল না ধরলেও, পরে নম্বরটি থেকে ফিরতি কল আসে প্রতিবেদকের কাছে।\nতখন পণ্য পাওয়ার পদ্ধতি ও পরিচয় জানতে চাইলে নিজের নাম প্রেমকান্তি উল্লেখ করে একজন ব্যক্তি প্রথম আলোকে বলেন, পণ্য পেতে গেলে আর্থিক সেবাদাতা প্রতিষ্ঠান নগদ ও রকেটের মাধ্যমে ৭ হাজার ৯০ টাকা পরিশোধ করতে হবে। পরদিন ঠিকানামতো ৯ ধরনের পণ্য পৌঁছে যাবে।\nপ্রতিবদেক তখন বলেন যে তিনি সশরীরে তাদের ঠিকানায় এসে হাতে হাতে পণ্য নিতে চান। কিন্তু কথিত প্রেমকান্তি জানান, কোনো পণ্য সরাসরি গ্রাহকের কাছে সরবরাহ করা হবে না। একই সঙ্গে তিনি এও বলেন, এই পণ্য শুধু হোম ডেলিভারিতেই দেওয়া হয়, এমনকি ক্যাশ অন ডেলিভারিতে (মালামাল হাতে পাওয়ার পর টাকা পরিশোধ ব্যবস্থা) পণ্য দেওয়ার মতো ব্যবস্থাও নেই। ‘শুধু আগে টাকা পাঠালে কারওয়ান বাজার থেকে এই পণ্য সরবরাহ করা হবে’ বলে জানান তিনি।\nউল্লেখ্য, সরকারি প্রতিষ্ঠান টিসিবির প্রধান কার্যালয় রাজধানীর ঢাকার কারওয়ান বাজারেই অবস্থিত। তবে সংস্থাটির পক্ষ থেকে বাড়ি বাড়ি পণ্য পৌঁছে দেওয়ার কোনো উদ্যোগ নেই বলে কর্মকর্তারা জানিয়েছেন। এই চক্রটি মানুষের কাছ থেকে অবৈধভাবে টাকা হাতিয়ে নিচ্ছে বলে টিসিবির পক্ষ থেকে অভিযোগ তোলা হয়েছে।\nএ ব্যাপারে টিসিবির মুখপাত্র হ‌ুমায়ূন কবির প্রথম আলোকে বলেন, ‘ভুয়া বিজ্ঞাপনের মাধ্যমে টাকা হাতিয়ে নেওয়ার বিষয়টি আমাদের নজরে আসার পর আমরা সংশ্লিষ্ট সবাইকে জানিয়েছি। এখন এই সমস্যা সমাধানে কাজ চলছে।’\nএ কাজে যাঁরা জড়িত, তাঁদের চিহ্নিত করে সবার সচেতনতা বাড়ানোর জন্যও তিনি গণমাধ্যমের প্রতি আহ্বান জানান হ‌ুমায়ূন কবির।\nহুমায়ূন কবির জানান, প্রতারণা এবং টিসিবির নাম ভাঙিয়ে পণ্য বিক্রির বিজ্ঞাপন দেওয়ার বিষয়টি জানিয়ে প্রতিষ্ঠানের পক্ষ থেকে ঢাকা মহানগর পুলিশকে চিঠি দেওয়া হয়েছে। এ ছাড়া, টিসিবির অংশীজনকেও এ ব্যাপারে অবগত এবং সতর্ক করা হয়েছে।তবে শুধু হোম ডেলিভারিতে পণ্য দেওয়ার কথা বলে টাকা নেওয়া হচ্ছে, বিষয়টি সেখানেই সীমাবদ্ধ থাকছে না। ভুয়া বিজ্ঞাপন অনুযায়ী, টিসিবির নতুন কার্ড করে দেওয়ার কথা বলেও টাকা নেওয়া হচ্ছে। বিজ্ঞাপনে বলা হয়েছে, ৫৫০ টাকার বিনিময়ে তারা নতুন কার্ড দিচ্ছে।\nপ্রতি সপ্তাহের সোম, মঙ্গল ও বৃহস্পতিবার পণ্য ডেলিভারি দেওয়া হয় বলে বিজ্ঞাপনে উল্লেখ করা হয়েছে। মোট ৯ ধরনের পণ্যের দুটি প্যাকেজ একসঙ্গে নিলে একটি স্মার্টফোন ও ২৫টি প্যাকেজ নিলে একটি মোটরসাইকেল উপহারের ঘোষণাও দিয়েছে এই চক্রটি।\nটিসিবি সাধারণত যেসব পণ্য ভর্তুকি মূল্যে দিয়ে থাকে তার মধ্যে থাকে—ডাল, চিনি, সয়াবিন ও পেঁয়াজ। আর রোজার মাস এলে ছোলা ও খেজুর বিক্রি করে সংস্থাটি। প্রতি কার্ডের বিপরীতে প্রতিবার এক কেজি চিনি, দুই কেজি মসুর ডাল, দুই লিটার সয়াবিন তেল ও দুই কেজি পেঁয়াজ বিক্রি করে। প্রতি কেজি ডাল ৭০ ও চিনি ৬০ টাকা এবং প্রতি লিটার সয়াবিন তেল ১১০ টাকায় বিক্রি করে টিসিবি।\nগত কয়েক মাস ধরে টিসিবি পেঁয়াজ বিক্রি করছে না। সেই হিসাবে টিসিবি যে এক কোটি পরিবারকে কার্ডের মাধ্যমে নিত্যপণ্য দিয়ে থাকে, তারা মাসে এখন একবার ডাল, চিনি ও সয়াবিন নিতে পারে। সেটা নিতে হয় নির্দিষ্ট পরিবেশকের দোকান থেকে। এর বাইরে টিসিবি ট্রাকে করে পণ্য বিক্রি করলেও এখন তা বন্ধ রয়েছে।\nসুতরাং, টিসিবির পণ্য হোম ডেলিভারিতে (বাড়িতে বসে) পাওয়ার সুযোগ তো নেই, বরং টিসিবির পণ্য ট্রাকে করে খোলাবাজারেও বিক্রি হচ্ছে না। টিসিবির পণ্য পাচ্ছে শুধু পরিবার কার্ডধারীরা। অর্থাৎ যে চক্রটি বিভিন্ন পণ্য টিসিবির পণ্য হিসেবে বিক্রি করার কথা বলছে, সেই পুরো কাজটি তারা করছে অবৈধভাবে।\nডিলারের মাধ্যমে টিসিবি যে সব পণ্য দেয়, তার বাইরেও এই চক্রটি আরও কয়েকটি কিছু পণ্য দিচ্ছে বলে বিজ্ঞাপনে উল্লেখ করেছে। কিন্তু সেই পণ্য দাম পরিশোধ করা গ্রাহকেরা আদৌ পাচ্ছেন কি না, সে ব্যাপারে কেউ নিশ্চিত করে বলতে পারছে না; কারণ, পুরো বিষয়টি ঘটছে কর্তৃপক্ষের চোখের আড়ালে।"
    },
    {
        "url": "https://www.prothomalo.com/bangladesh/hnfk0dswff",
        "title": "সরকার ১০৪ টাকা ঠিক করলেও চিনি বিক্রি হচ্ছে ১৩০ টাকায় | প্রথম আলো",
        "meta_description": "সরকার নির্ধারিত প্রতি কেজি খোলা চিনির দাম ১০৪ টাকা; কিন্তু বাজারে বিক্রি হচ্ছে ১৩০ টাকার আশপাশে। অর্থাৎ সরকার নির্ধারিত দামের চেয়ে ২৬ টাকা বেশি দামে চিনি বিক্রি হচ্ছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-10%2Ffef58112-9428-4078-9416-98e1b805acab%2F3c1303661acb5fa821640dfba421dd6f_Untitled_18__1_.png?auto=format%2Ccompress&fmt=webp&format=webp&w=400&dpr=1.3",
        "published_date": "2023-04-29T02:24:00",
        "keywords": [
            "চিনি",
            "সরকার",
            "টিসিবি"
        ],
        "last_scraped": "2024-10-07T14:36:33.731951",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "সরকার নির্ধারিত প্রতি কেজি খোলা চিনির দাম ১০৪ টাকা; কিন্তু বাজারে বিক্রি হচ্ছে ১৩০ টাকার আশপাশে। অর্থাৎ সরকার নির্ধারিত দামের চেয়ে ২৬ টাকা বেশি দামে চিনি বিক্রি হচ্ছে। শুক্রবার রাজধানীর কারওয়ান বাজারসহ কয়েকটি বাজার ঘুরে এই দামে চিনি বিক্রি করতে দেখা গেছে।\nসরকারি বিপণন সংস্থা ট্রেডিং করপোরেশন অব বাংলাদেশের (টিসিবি) তথ্যমতে, গতকাল ঢাকা মহানগরে চিনি বিক্রি হয়েছে প্রতি কেজি ১২০ থেকে ১২৫ টাকায়। অর্থাৎ টিসিবির মূল্যতালিকার চেয়ে ৫ থেকে ১০ টাকা বেশি দরে কারওয়ান বাজারে চিনি বিক্রির চিত্র দেখা গেছে। টিসিবির তথ্য বলছে, গত সপ্তাহেও (১৮ এপ্রিল) ঢাকা মহানগরে প্রতি কেজি চিনির দাম ছিল ১১৫ থেকে ১২০ টাকা। এই হিসাবে এক সপ্তাহের ব্যবধানে চিনির দাম কেজিতে পাঁচ টাকা বেড়েছে।\nশুক্রবার কারওয়ান বাজারের ছয়জন খুচরা বিক্রেতার সঙ্গে কথা বলেছে প্রথম আলো। তাঁদের ভাষ্য, টিসিবির মূল্য তালিকায় খুচরা বাজারে চিনির যে দামের কথা বলা হচ্ছে, ওই দামে পাইকারি বাজার থেকেও চিনি কেনা যাচ্ছে না। এমনকি চিনির পাইকারি দরও টিসিবির খুচরা মূল্যতালিকার সর্বোচ্চ দামের (১২৫ টাকা) চেয়ে অন্তত ১ টাকা বেশি।\nছয়জনের মধ্যে চারজন বিক্রেতা জানান, তাঁরা এখন চিনি বিক্রি করছেন না। দুজন ১৩০ টাকা কেজি দরে চিনি বিক্রি করছেন। ব্যবসায়ীদের ভাষ্য, ৬ এপ্রিল সরকার চিনির দাম ৩ টাকা কমিয়ে ১০৪ টাকা নির্ধারণ করে দেওয়ার পরই চিনি সরবরাহ সীমিত করে প্রতিষ্ঠানগুলো। এতে চিনির দাম না কমে উল্টো বেড়েছে। বর্তমানে পাইকারিতে ১২৬ টাকা কেজি দরে চিনি বিক্রি হচ্ছে। এ কারণে চিনি কেনার সময় কোনো রসিদও দিচ্ছেন না পাইকারি বিক্রেতারা। এমন পরিস্থিতিতে ১৩০ টাকা দরে চিনি বিক্রি করলে ক্রেতা নানা প্রশ্ন করেন।\nকারওয়ান বাজারের খুচরা বিক্রেতা সোনালি জেনারেল স্টোরের স্বত্বাধিকারী মো. দুলাল হোসেন প্রথম আলোকে বলেন, চিনির বাজার ঈদের আগে থেকেই অস্থির। সরকার যখনই দাম কমিয়ে দিল, তখনই চিনি সরবরাহ কমে গেল। খুচরা বাজারে সরকার নির্ধারিত দামের চেয়ে বেশি দামে চিনি বিক্রি করলে অনেক ক্রেতা সেটি মেনে নেন না। কেউ কেউ ভোক্তা অধিকার সংরক্ষণ অধিদপ্তরেও অভিযোগ দেন, তখন উল্টো বিপাকে পড়তে হয়। এমন পরিস্থিতিতে তিনি চিনি বিক্রি বন্ধ রেখেছেন।\nএ কে এম সুলতান মাহমুদ নামের একজন ক্রেতা প্রথম আলোকে বলেন, দাম বেশি হওয়ার কারণে তিনি চিনি কেনেননি। ঈদের আগে বাধ্য হয়ে বেশি দামে চিনি কিনেছিলেন। এখন তিনি কিছুদিন অপেক্ষা করে দেখতে চান চিনির দাম কমে কি না।\nএদিন মিরপুরের শেওড়াপাড়ার অলি মিয়ার টেক এলাকার আবদুল কাদেরের দোকান এবং আশপাশের দোকানগুলোতেও প্রতি কেজি চিনি ১৩০ টাকা দরে বিক্রি করতে দেখা যায়।\nপাইকারি দরই ১২৬ টাকা\nগতকাল কারওয়ান বাজারের তিনটি পাইকারি চিনি বিক্রির প্রতিষ্ঠানে গিয়ে জানা যায়, ৫০ কেজির এক বস্তা চিনি ৬ হাজার ৩০০ টাকায় বিক্রি করছে তারা। অর্থাৎ প্রতি কেজি চিনির পাইকারি দর ১২৬ টাকা।\nইব্রাহীম ট্রেডার্সের স্বত্বাধিকারী মো. ইব্রাহীম প্রথম আলোকে বলেন, চিনির সরবরাহ অনেক কমে গেছে। দাম অস্বাভাবিক বেড়েছে। ঈদের আগে ৫০ কেজি চিনি ৫ হাজার ৯০০ থেকে ৫ হাজার ৯৫০ টাকায় বিক্রি হয়েছে। এখন ৫০ কেজির এক বস্তা চিনিতে দাম বেড়েছে ৩৫০ থেকে ৪০০ টাকা। কারওয়ান বাজারের আরেক পাইকারি বিক্রেতা সোনালি ট্রেডার্সের আবুল কাশেম জানান, চিনির বাজার অস্থির হওয়ার কারণে তিনি এখন চিনি বিক্রি করছেন না।\nমিলমালিকেরা সরকার নির্ধারিত চিনির দাম মানছেন না বলে জানান পুরান ঢাকার মৌলভীবাজারের ব্যবসায়ী গোলাম মাওলা। তিনি প্রথম আলোকে বলেন, সরকার নির্ধারিত দামে মিলমালিকেরা কখনোই চিনি বিক্রি করেননি। তাঁরা ১২৫ টাকা কেজি দরে চিনি বিক্রি করছেন। কিন্তু নথিতে সরকার নির্ধারিত দাম দেখাচ্ছেন।"
    },
    {
        "url": "https://www.prothomalo.com/business/xw3eo68z7x",
        "title": "ক্রেতা নেই বাজারে, বেশির ভাগ দোকান বন্ধ | প্রথম আলো",
        "meta_description": "ছুটির আমেজ এখনো কাটেনি। এর মধ্যে রাজধানীর বড় বাজারগুলোতে কিছু কিছু দোকান খুলেছে। তবে বেশির ভাগ বিক্রেতা জানিয়েছেন, ক্রেতা না থাকায় গল্পগুজব করে সময় কেটেছে তাঁদের।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo%2Fimport%2Fmedia%2F2020%2F07%2F06%2Ff78cc7725695849e94d84730c93f0976-5f02978680a73.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2023-04-23T19:57:00",
        "keywords": [
            "ঈদের ছুটি",
            "টিসিবি",
            "বাজারদর"
        ],
        "last_scraped": "2024-10-07T14:36:51.740310",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "ঈদের ছুটির শেষ দিন আজ। ছুটিতে ফাঁকা রাজধানী ঢাকা। ব্যবসায়ীরাও অনেকে ঈদের ছুটিতে। তাতে ঈদের পরের দিন রাজধানীর অধিকাংশ বাজার, বিপণিবিতান ও দোকানপাট বন্ধ রয়েছে। তবে কোনো কোনো বাজারে দু-একটি দোকান খোলা থাকলেও ক্রেতা নেই। তাই বিক্রেতারা অলস সময় পার করছেন।\nআজ রোববার রাজধানীর মালিবাগ, মগবাজার ও কারওয়ান বাজার ঘুরে দেখা গেছে, নিত্যপ্রয়োজনীয় পণ্যের মধ্যে মুদিদোকানের সিংহভাগই খোলেনি। মাছ-মাংস ও ডিমের দোকানের মধ্যে মগবাজার ও মালিবাগ বাজারে দু-একটি দোকান খুলেছে। আর কারওয়ান বাজারে গোটা দশেক মুরগির দোকান খোলা ছিল। মাছ ও ডিমের দোকান খুলেছে  হাতেগোনা কয়েকটি। মগবাজার ও মালিবাগ বাজারে সবজির দোকান খোলা ছিল কয়েকটি। কারওয়ান বাজারে সব মিলিয়ে ১০ থেকে ২০টি সবজির দোকান খোলা ছিল। কিছু কিছু দোকান খোলা থাকলেও সরবরাহ ও চাহিদা ছিল খুবই কম।\nরাজধানীর তিন বাজারে পটোল, বেগুন, ঝিঙে ও ধুন্দুল প্রতি কেজির দাম ছিল ৫০ থেকে ৬০ টাকা। করলা বিক্রি হয়েছে ৬০ থেকে ৭০ টাকা কেজি। টমেটো মানভেদে ৩০ থেকে ৪০ টাকা। কাঁচা মরিচ প্রতি কেজি ৮০ থেকে ১০০ টাকা। মানভেদে প্রতিটি লাউয়ের দাম ছিল ৬০ থেকে ৮০ টাকা। আর মাঝারি মানের লেবুর হালি ২০ থেকে ৩০ টাকায় বিক্রি হয়।\nচাহিদা না থাকলেও বাজারে কমেনি ব্রয়লার মুরগির দাম। ঈদের আগের দামেই বিক্রি হচ্ছে মুরগি। আজও ব্রয়লার মুরগি প্রতি কেজি ২৪০ থেকে ২৬০ টাকা এবং সোনালি মুরগি ৩৫০ থেকে ৩৭০ টাকা বিক্রি হয়েছে। এক সপ্তাহ আগে বাজারে প্রতি কেজি ব্রয়লার মুরগির দাম ছিল ২০০ থেকে ২১০ টাকা। আর সোনালি মুরগির দাম ছিল ৩৩০ টাকা কেজি।\nকারওয়ান বাজারের তর্ফা চিকেন ব্রয়লার হাউসের স্বত্বাধিকারী মো. মাসুদ প্রথম আলোকে বলেন, ‘ঈদের আগে মুরগির দাম কিছুটা বেড়েছে। বাজারে ক্রেতা না থাকায় আজ ৮০ হাজার টাকার মুরগি বিক্রি করেছি। স্বাভাবিক সময়ে প্রতিদিন দুই থেকে আড়াই লাখ টাকার মুরগি বিক্রি হয়।’\nমগবাজারের ডিম বিক্রেতা সালাউদ্দিন আহমেদ জানান, সকালে দোকান খুললেও ক্রেতার অভাবে খুব একটা বেচাকেনা হয়নি। তাঁর দোকানে ফার্মের মুরগির বাদামি ও সাদা ডিম বিক্রি হচ্ছে ডজন ১২০ টাকা।\nঈদের ছুটিতে বন্ধ রয়েছে সরকারি সংস্থা ট্রেডিং করপোরেশন অব বাংলাদেশ (টিসিবি)। তাই গতকালও বাজারের দরদামের তালিকা প্রকাশ করেনি সংস্থাটি। ফলে বাজারে পণ্যের দামের সরকারি তথ্য পাওয়া যায়নি। তবে ঈদের ছুটির আগে টিসিবির দেওয়া তথ্য অনুযায়ী, বাজারে সরকারের বেঁধে দেওয়া দামের চেয়ে বেশি দামে বিক্রি হচ্ছে চিনি। কেজি প্রতি চিনি বিক্রি হচ্ছে ১১৫ থেকে ১২০ টাকায়।\nএদিকে গতকাল রাজধানীর তিনটি বাজার ঘুরে ও বিক্রেতাদের সঙ্গে কথা বলে জানা গেছে, ঈদের ছুটিতে যাঁরা বাড়ি যাননি, তাঁরাই মূলত আজ দোকান খুলেছেন। খুব বেশি ক্রেতা পাবেন না জেনেও তাঁরা দোকান খুলেছেন মূলত সামান্য কিছু বিক্রির আশায়। তাতে কারও কারও আশা পূরণ হলেও বেশির ভাগ বিক্রেতার আশা পূরণ হয়নি।\nকারওয়ান বাজারের মায়ের দোয়া ফল বিতানের মিন্টু আহমেদ প্রথম আলোকে বলেন, ‘ঈদের ছুটিতে কারওয়ান বাজারে ক্রেতা কম থাকে। তারপরও দোকান খুলেছি। বেচাকেনা করার জন্য বসেছি, এমন নয়। গ্রামে ঈদ করতে যাইনি, বাসায়ও তেমন কাজ নেই। তাই দোকান খুলে কিছুটা সময় কাটিয়ে গেলাম।’"
    },
    {
        "url": "https://www.prothomalo.com/bangladesh/district/yzhslmvhpj",
        "title": "বেড়ায় টিসিবির পণ্য পেতে সাত ঘণ্টা অপেক্ষার পরও ফিরে গেলেন অনেকে | প্রথম আলো",
        "meta_description": "আজ বেড়া পৌর এলাকায় টিসিবির পণ্য কিনতে আসা অনেকেই প্রচণ্ড গরমের মধ্যে ছয় থেকে সাত ঘণ্টা লাইনে দাঁড়িয়ে অসুস্থ হয়ে পড়েন। এরপরও অন্তত ২৫ থেকে ৩০ জন খালি হাতে ফিরে যান।   ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2023-04%2Fe6e27094-bb66-49eb-99b0-b4085bb8da78%2FPabna_DH0607_20230416_Bera_TCB__9_.jpg?rect=317%2C0%2C2700%2C1800&auto=format%2Ccompress&fmt=webp&format=webp&w=640&dpr=1.3",
        "published_date": "2023-04-16T21:40:00",
        "keywords": [
            "টিসিবি",
            "চরম দারিদ্র্য",
            "বেড়া",
            "পাবনা",
            "রাজশাহী বিভাগ"
        ],
        "last_scraped": "2024-10-07T14:37:06.580889",
        "source": "প্রথম আলো",
        "old": true,
        "author": "প্রতিনিধি",
        "content": "‘কম দামে ত্যাল, চিনি আর ডাইল কেনার আশায় ফজরের নামাজের পর লাইনে আইস্যা দাঁড়াইছি। এখন আর পারত্যাছি না। সামনে যত্তো বড় লাইন, আরও দুই-তিন ঘণ্টার মধ্যে কেনার সুযোগ পামু কি না সন্দেহ।’\nকথাগুলো বলছিলেন পাবনার বেড়া পৌর এলাকায় ট্রেডিং করপোরেশন অব বাংলাদেশের (টিসিবি) পণ্য কিনতে লাইন দাঁড়ানো ষাটোর্ধ্ব নারী মহিতন খাতুন।\nআজ রোববার ভোর পাঁচটার দিকে দত্তকান্দি মহল্লার বিক্রয়কেন্দ্রের লাইনে দাঁড়ান মহিতন খাতুন। তিনি সেখানে যাওয়ার আগেই আরও অনেকে লাইনে দাঁড়িয়েছিলেন। ওই কেন্দ্রে পণ্য বিক্রি শুরু হয় সকাল আটটায়।\nবেলা সাড়ে ১১টার দিকে দত্তকান্দি মহল্লায় গিয়ে দেখা যায়, তীব্র দাবদাহের মধ্যে তখনো লাইনে দাঁড়িয়ে আছেন মহিতন খাতুন। তাঁর সামনে আরও শতাধিক মানুষের লাইন। প্রায় সাত ঘণ্টা দাঁড়িয়ে থেকে অসুস্থ হয়ে পড়ছিলেন এই বয়স্ক নারী।\nআজ বেড়া পৌর এলাকায় টিসিবির পণ্য কিনতে আসা অনেকেই প্রচণ্ড গরমের মধ্যে ছয় থেকে সাত ঘণ্টা লাইনে দাঁড়িয়ে অসুস্থ হয়ে পড়েন। এরপরও অন্তত ২৫ থেকে ৩০ জন খালি হাতে ফিরে যান।\nটিসিবির কার্ডধারীরা বলেন, লাইন থেকে এক কেজি চিনি, দুই কেজি মসুর ডাল ও দুই লিটার সয়াবিন তেল ৪২০ টাকায় কিনতে পারেন তাঁরা। খোলাবাজারে এগুলোর দাম প্রায় ৭০০ টাকা।\nটিসিবির দাত্বিপ্রাপ্ত ডিলার হৃদয় কুমার বলেন, ‘পণ্য সরবরাহ ও বিক্রির জন্য বেশি লোক এনেছিলাম। কিন্তু একসঙ্গে পণ্য কিনতে বেশি মানুষ আসায় এবং চিনি ও ডাল আগে থেকে প্যাকেট না করার কারণে সমস্যা হয়েছে। ভবিষ্যতে এ ধরনের সমস্যা যাতে না হয়, সে বিষয়ে দৃষ্টি রাখব।’ তিনি আরও বলেন, নির্ধারিত এক হাজার তিন শ জনের জন্য পণ্য আনা হলেও শেষ পর্যন্ত ২০ থেকে ৩০ জন পণ্য পাননি। অতিরিক্ত কার্ড বিতরণের কারণে এমনটি হয়েছে।\nবেড়া উপজেলা নির্বাহী কর্মকর্তা (ইউএনও) মোহা. সবুর আলী বলেন, ‘ডিলারের গাফিলতিতে লোকজনকে দুর্ভোগ পোহাতে হয়েছে বলে অভিযোগ পেয়েছি। এ বিষয়ে তাঁকে সতর্ক করা হয়েছে। ভবিষ্যতে এমন ঘটলে তাঁর ডিলারশিপ বাতিল করা হবে। অতিরিক্ত কার্ড বিতরণ করার বিষয়ে ব্যবস্থা নেওয়া হচ্ছে।’\nপণ্য না পেয়ে ফিরে যাওয়া একাধিক ব্যক্তির অভিযোগ, কার্ড বিতরণের দায়িত্বে থাকা ওয়ার্ড কাউন্সিলর, ইউনিয়ন পরিষদের চেয়ারম্যান ও সদস্যরা তাঁদের কর্মী–সমর্থক ও পছন্দের লোকজনকে অতিরিক্ত কার্ড দিয়েছেন। কোনো কোনো পরিবারের একাধিক সদস্যকেও কার্ড দেওয়া হয়েছে।\nডিলারের অদক্ষতা ও গাফিলতিতে পণ্য পেতে ছয় থেকে সাত ঘণ্টা লাইনে দাঁড়িয়ে থাকতে হয়েছে অভিযোগ করে তাঁরা বলেন, পৌর এলাকার ৭, ৮ ও ১০ নম্বর ওয়ার্ডের ১ হাজার ২৯৬ জন কার্ডধারী রয়েছে। আজ দত্তকান্দি বিক্রয়কেন্দ্রে মাত্র দুই থেকে তিনজন লোক দিয়ে তাঁদের মধ্যে পণ্য বিক্রি করা হয়। সুশৃঙ্খল লাইনের জন্য বাঁশের বেড়া দেওয়ার কথা থাকলেও তা দেওয়া হয়নি। ফলে অনেক আগে এসে লাইনে দাঁড়ানো লোকজনও বিশৃঙ্খলার কারণে পেছনে পড়ে যান।\nউপজেলা প্রশাসনের তদারককারী কর্মকর্তা ও ডিলাররা জানিয়েছেন, পৌর এলাকার ৪ হাজার ৯৮ জনের নামে টিসিবির কার্ড বিতরণ করার কথা থাকলেও এর চেয়ে তিন-চার শ কার্ড বেশি বিতরণ করা হয়েছে। এর ফলে লাইনের শেষে দাঁড়ানো বৈধ কার্ডধারীদের অনেকে পণ্য না পেয়ে ফিরে গেছেন।\nবাঙাবাড়িয়া মহল্লার রূপভানু (৭০) ও হাতিগাড়া মহল্লার সামিরণ (৩৫) বলেন, আজ ভোর পাঁচটা থেকে সাত ঘণ্টা ধরে দাঁড়িয়ে ছিলেন পণ্য কেনার আশায়। দীর্ঘ সময় লাইনে দাঁড়ানোয় গরমে কোনোভাবে টিকতে পারছিলেন না তাঁরা। এরপরও অনেকে পণ্য না পেয়ে ফিরে গেছেন।\nনাম প্রকাশে অনিচ্ছুক পণ্য বিক্রির তদারককারী কর্মকর্তা বলেন, ‘অতিরিক্ত কার্ড বিতরণের কারণে ১০ থেকে ১২ জন বৈধ কার্ডধারী পণ্য না পেয়ে ফিরে গেছেন বলে খবর পেয়েছি। বারবার বলার পরও ডিলার জনবল কম আনায় পণ্য কিনতে আসা লোকজনকে দুর্ভোগ পোহাতে হয়। কয়েকজনকে অসুস্থ হতেও দেখেছি। বিষয়টি আমি ইউএনও স্যারকে লিখিতভাবে জানিয়েছি।’"
    },
    {
        "url": "https://www.prothomalo.com/bangladesh/ov3p7b6onm",
        "title": "চালের জন্য কারও অপেক্ষা ২ ঘণ্টা কারও ৩ ঘণ্টা | প্রথম আলো",
        "meta_description": "চট্টগ্রামের পটিয়া উপজেলায় ওএমএসের ট্রাক থেকে কেনা চাল নিজের জন্য কিছু রেখে বাকি অংশ পরিবারের কাছেই পাঠান তিনি।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2023-03%2F2763f0b2-cb76-46dc-8a69-1f33abf665c2%2F9f260f51-07e9-4371-9c1f-145563f451bf.JPG?auto=format%2Ccompress&fmt=webp&format=webp&w=640&dpr=1.3",
        "published_date": "2023-03-28T18:16:00",
        "keywords": [
            "চাল",
            "চট্টগ্রাম",
            "চট্টগ্রাম বিভাগ",
            "দারিদ্র্য",
            "চরম দারিদ্র্য",
            "টিসিবি"
        ],
        "last_scraped": "2024-10-07T14:37:23.026414",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "চট্টগ্রাম নগরের বেসরকারি কারখানার শ্রমিক মোহাম্মদ খোরশেদ আলম। দুই নম্বর গেট এলাকায় খোলা বাজারে পণ্য বিক্রির ট্রাক (ওএমএস) থেকে চাল কিনতে সকাল সাড়ে ৯টায়  এসেছেন তিনি। আজ মঙ্গলবার প্রায় দুই ঘণ্টা অপেক্ষার পর চাল পেয়েছেন তিনি।\n বেলা সাড়ে ১১টার দিকে কথা হয় তাঁর সঙ্গে। তিনি বলেন, প্রায়ই দুই থেকে আড়াই ঘণ্টা অপেক্ষা করতে হয়। বাজার থেকে কম মূল্যে চাল পাওয়া যায় ওএমএসের ট্রাকে। এতে অন্তত ১০০ টাকা সাশ্রয় হয়। বর্তমানে বাজারে সেই ১০০ টাকার মূল্য অনেক। ওএমএসের ট্রাক থেকে ৩০ টাকা দরে ৫ কেজি চাল পাওয়া যায়। অপেক্ষার পর তাই চাল পেয়ে খুশি তিনি।\nখোরশেদ আলম বলেন, রোজা রেখেও এই অপেক্ষা সন্তানদের কথা ভেবেই। চট্টগ্রামের পটিয়া উপজেলায় থাকেন তাঁর স্ত্রী ও তিন সন্তান। পরিবার ছেড়ে নগরে একাই থাকেন তিনি। ওএমএসের ট্রাক থেকে কেনা চাল নিজের জন্য কিছু রেখে বাকি অংশ পরিবারের কাছেই পাঠান তিনি। গত সপ্তাহেও একবার চাল কিনেছেন তিনি।মঙ্গলবার নগরের দুই নম্বর গেট, ডিসি হিল ও ওয়াসা মোড় এলাকা ঘুরে দেখা গেছে ওএমএসের চাল কিনতে আসা মানুষের ভিড়। রোজার দিনেও পাঁচ কেজি চালের জন্য অপেক্ষা তাঁদের। কারও অপেক্ষা দুই ঘণ্টা,আবার কারও অপেক্ষা তিন ঘণ্টা।\nওয়াসা মোড় এলাকায় চাল কিনতে আসা বৃদ্ধ দিল মোহাম্মদ সকাল সাড়ে ১০টার দিকে বলেন, চার মেয়ের বিয়ে হয়েছে আগেই। এখন তিনি আর তাঁর স্ত্রী মিলে কোনোরকমে দিন পার করছেন। কোনো আয় নেই। ভিক্ষা করেই চলে সংসার। দিল মোহাম্মদ যখন সারিতে, তখন তাঁর সামনে আর মাত্র ১৫ জন। চাল পাবেন, এই আশায় মুখে হাসি তাঁর।রোজা রেখে এসব মানুষের অপেক্ষা শুধু কম দামে চাল কেনার জন্য। কারণ, বাজার থেকে কিনতে গেলে আয়–ব্যয়ের হিসাব মিলে না। তাই রোদ কিংবা রোজার ক্লান্তিতেও অপেক্ষা শুধু পাঁচ কেজি চালের।\nতবে নগরে ওএমএসের কার্যক্রম চলা এলাকাগুলোয় ট্রাকের সামনে দেখা গেছে বিশৃঙ্খলা। সারিবদ্ধভাবে সবাইকে দাঁড় করাতে গিয়ে হিমশিম খাচ্ছেন খাদ্য পরিদর্শক ও বিক্রেতারা।\nদুই নম্বর গেট শিশু কবরস্থানের সামনে ওএমএস কার্যক্রমের দায়িত্বে ছিলেন খাদ্য পরিদর্শক কামরুল আহসান। তিনি বলেন, গাড়ি আসার সঙ্গে সঙ্গেই সারিতে হুড়োহুড়ি শুরু হয়ে যায়। তাঁদের সারিবদ্ধভাবে দাঁড় করাতে হিমশিম খেতে হয়।"
    },
    {
        "url": "https://www.prothomalo.com/bangladesh/capital/b86gzol9pg",
        "title": "‘কেউ লাইনে ঢুকতে চাইলে মেজাজ কি আর ঠিক থাকে’ | প্রথম আলো",
        "meta_description": "আমেনা বেগমের মতো কয়েক শ মানুষ স্যার সলিমুল্লাহ মুসলিম এতিমখানার পাশে আজ ভোর থেকেই টিসিবির পণ্য কিনতে লাইনে এসে দাঁড়িয়েছেন।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2023-03%2Fd56213f8-34ee-49ae-a80b-99c04bb478a1%2FWhatsApp_Image_2023_03_23_at_12_37_52_PM.jpeg?auto=format%2Ccompress&fmt=webp&format=webp&w=640&dpr=1.3",
        "published_date": "2023-03-23T17:39:00",
        "keywords": [
            "টিসিবি",
            "ঢাকা দক্ষিণ সিটি করপোরেশন",
            "রাজধানী ঢাকা"
        ],
        "last_scraped": "2024-10-07T14:37:38.444412",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "রাজধানীর আজিমপুর এলাকায় স্যার সলিমুল্লাহ মুসলিম এতিমখানার পাশে টিসিবির পণ্য নিতে পরিবার কার্ডধারীদের লম্বা লাইন। বেলা তখন একটা। মাথার ওপর গনগনে রোদ। একটু পরই লাইনে দাঁড়ানো লোকজনের মধ্যে কথা–কাটাকাটি।\n এমন পরিস্থিতি কেন হচ্ছে, তার একটা ব্যাখ্যা দিয়েছেন লাইনে সাত ঘণ্টা ধরে অপেক্ষা করা এক ব্যক্তি আমিনুল হক। তিনি বলছেন, ‘লাইনে দাঁড়িয়ে থাকতে থাকতে মাথা গরম হয়ে গেছে। নাওয়াখাওয়া বন্ধ, গোসল, নামাজ নাই, এর মধ্যে হুট করে কেউ লাইনে ঢুকতে চাইলে মেজাজ কি আর ঠিক থাকে।\nস্যার সলিমুল্লাহ মুসলিম এতিমখানার পাশে ঢাকা দক্ষিণ সিটি করপোরেশনের ২৬ নম্বর ওয়ার্ডের বাসিন্দাদের মধ্যে আজ বৃহস্পতিবার সকাল থেকে টিসিবির পণ্য বিক্রি করা হয়। বিকেল চারটা পর্যন্ত চলে।\nঅনেকেই ভোর থেকে এসে লাইনে দাঁড়ান। বেলা বাড়তে থাকলেও ভিড় কমেনি এতুটুকু। ফজরের নামাজ শেষে যাঁরা লাইনে এসে দাঁড়িয়েছেন, তাঁরা বেলা একটা নাগাদ পণ্য হাতে পেয়েছেন।\nসাড়ে চার ঘণ্টা লাইনে দাঁড়ানোর পর টিসিবির পণ্য হাতে পেয়েছেন আমেনা বেগম। এরপর ভিড় ঠেলে বাইরে এসেই মাটিতে বসে পড়লেন তিনি।‌ বললেন, শরীর আর চলছে না। টিসিবির পণ্য পেতে সকাল থেকে তাঁকে অনেকটা ‘যুদ্ধ’ করতে হয়েছে।\nপ্রায় পাঁচ মিনিট বিশ্রাম নিয়ে বাসার উদ্দেশে রওনা হন আমেনা। যাওয়ার আগে তিনি এই প্রতিবেদককে বলেন, দুটি কার্ডে ১ হাজার ১৪০ টাকা দিয়ে পাঁচ ধরনের পণ্য কিনেছেন তিনি। একটি কার্ড তাঁর নিজের নামে। আরেকটি তাঁর স্বামী মোকসেদ আলীর নামে।‌ টিসিবির পণ্য কিনতে সকাল সাড়ে আটটায় এসে লাইনে দাঁড়িয়েছিলেন।\nআজিমপুরের রসুলবাগ এলাকার বাসিন্দা মোতালেব হোসেন প্রথম আলোকে বলেন, তিনি সকাল সাতটায় লাইনে এসে দাঁড়িয়েছেন। বেলা আড়াইটার দিকে পণ্য কেনার সুযোগ পেয়েছেন। পেশায় রিকশাচালক মোতালেবের কণ্ঠে আক্ষেপের সুর, গরুর মাংসের কথা তো ভাবাই যায় না, মুরগিও নাগালের বাইরে চলে গেল। নিত্যপণ্যের দাম যেভাবে বাড়ছে, এই পরিস্থিতিতে টিসিবির পণ্য তাদের খুব দরকার। আজ তেল, চিনি, ছোলা, খেজুর ও মসুর ডাল কিনতে পেরেছেন।‌ প্রায় আড়াই মাস পর এই ওয়ার্ডে টিসিবির পণ্য বিক্রি হচ্ছে বলেও জানান তিনি।\nটিসিবির ফ্যামিলি কার্ড দিয়ে একজন প্রতি মাসে পণ্য কিনতে পারবেন। রোজা উপলক্ষে এই প্যাকেজে রয়েছে তেল ২ লিটার (২২০ টাকা), ছোলা ১ কেজি (৫০ টাকা), চিনি ১ কেজি (৬০ টাকা), খেজুর ১ কেজি (১০০ টাকা), মসুর ডাল ২ কেজি (১৪০ টাকা)।"
    },
    {
        "url": "https://www.prothomalo.com/business/economics/xmskwrm5nj",
        "title": "পল্লবীতে টিসিবির সেই সরবরাহকারীর দোকানে পণ্য মিলল আজ | প্রথম আলো",
        "meta_description": "বিশৃঙ্খলা ও নিরাপত্তার কারণ দেখিয়ে গতকাল মঙ্গলবার পণ্য বিক্রি বন্ধ রেখেছিল আশরাফ ট্রেডার্স। টিসিবি সাশ্রয়ী মূল্যে পরিবার কার্ডের মাধ্যমে পণ্য বিক্রি করছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2023-03%2F8b5d6265-4975-409a-bc7f-20bd80e32578%2FUntitled_4.jpg?rect=0%2C67%2C1600%2C1067&auto=format%2Ccompress&fmt=webp&format=webp&w=640&dpr=1.3",
        "published_date": "2023-03-22T22:05:00",
        "keywords": [
            "টিসিবি",
            "নিত্য পণ্য",
            "পণ্যবাজার",
            "রাজধানী ঢাকা"
        ],
        "last_scraped": "2024-10-07T14:37:53.536099",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "রাজধানীর মিরপুরের পল্লবী এলাকায় টিসিবির এক সরবরাহকারীর দোকানে গতকাল মঙ্গলবার দীর্ঘসময় লাইনে দাঁড়িয়ে থেকেও কয়েক শ মানুষ পণ্য কিনতে পারেননি। বিশৃঙ্খলা ও নিরাপত্তার কারণ দেখিয়ে পণ্য বিক্রি বন্ধ রেখেছিল আশরাফ ট্রেডার্স নামের ওই সরবরাহকারী। তবে আজ বুধবার সকাল থেকে সেখানে পণ্য বিক্রি শুরু হয়েছে।\n সরকারি সংস্থা ট্রেডিং করপোরেশন অব বাংলাদেশ (টিসিবি) সারা দেশে এক কোটি ‘পরিবার কার্ড’-এর মাধ্যমে সাশ্রয়ী মূল্যে পণ্য বিক্রি করে। ঢাকা উত্তর সিটির ৬ নম্বর ওয়ার্ডে অবস্থিত পল্লবীর ওই দোকানে গতকাল থেকে মার্চের পণ্য বিক্রির কথা ছিল। কিন্তু বিশৃঙ্খলা ও নিরাপত্তার কারণ দেখিয়ে গতকাল বিকেল পর্যন্ত পণ্য বিক্রি করেননি টিসিবির ওই সরবরাহকারী। এ কারণে পণ্য কিনতে গিয়েও পণ্য না পেয়ে খালি হাতে ফেরেন কয়েক শ গ্রাহক।\nতবে আজ সকাল থেকে সেখানে পণ্য বিক্রি করা হবে বলে গতকাল জানিয়েছিল আশরাফ ট্রেডার্সের মালিকের সহকারী গুলজার হোসেন। খোঁজ নিয়ে জানা যায়, আজ সকাল ৯টা থেকে সেখানে পণ্য বিক্রি শুরু হয়েছে।\nমুঠোফোনে যোগাযোগ করা হলে আজ দুপুরে গুলজার হোসেন প্রথম আলোকে বলেন, ‘আমরা আজ সকাল ৯টা থেকে পণ্য বিক্রি শুরু করেছি। গতকাল যে বিশৃ্ঙ্খলা ছিল, সেটা আজ নেই।’\nগতকাল একাধিক প্রত্যক্ষদর্শী ও সরবরাহকারী প্রতিষ্ঠানের মালিকের সঙ্গে কথা বলে জানা যায়, চলতি মাসে বিতরণের জন্য গত সোমবার দুই হাজার কার্ডের বিপরীতে টিসিবির কাছ থেকে পণ্য বুঝে পায় আশরাফ ট্রেডার্স। সেই খবর পেয়ে গতকাল সকালে টিসিবির পরিবার কার্ডধারী পাঁচ শতাধিক গ্রাহক সাশ্রয়ী দামে পণ্য কিনতে ভিড় করেন দোকানটির সামনে।\nসকালে দোকান খোলার পর সেখানে বিশৃঙ্খল পরিস্থিতি তৈরি হয়। একপর্যায়ে দোকানমালিক পুলিশে খবর দেন। পুলিশ এসে পরিস্থিতি শান্ত করে। এরপর গতকাল আর পণ্য বিক্রি করেনি প্রতিষ্ঠানটি। অপেক্ষমাণ গ্রাহকদের তারা জানায়, আগামীকাল (আজ বুধবার) থেকে পণ্য বিক্রি করা হবে।\nতবে পণ্য কিনতে আসা গ্রাহকেরা অভিযোগ করেন, দোকান থেকে পণ্য দিতে দেরি করায় লাইনে দাঁড়ানো ক্রেতারা ক্ষুব্ধ হন।\nপবিত্র রমজান উপলক্ষে কার্ডধারী একজন গ্রাহকের কাছে এক কেজি চিনি, দুই কেজি মসুর ডাল, দুই লিটার সয়াবিন তেল, এক কেজি ছোলা বিক্রি করছে টিসিবি। এসব পণ্যের প্যাকেজের মূল্য ২৯০ টাকা। এসব পণ্যের বাইরে শুধু ঢাকায় এক কেজি খেজুরও দিচ্ছে টিসিবি। ঢাকার বাইরে সারা দেশে টিসিবির পণ্যতালিকায় এখনো খেজুর নেই।\nটিসিবি সূত্রে জানা যায়, জানুয়ারি থেকে কার্ডধারী ব্যক্তিদের মধ্যে সাশ্রয়ী দামে পণ্য বিক্রি শুরু হলেও ফেব্রুয়ারিতে সংস্থাটি কোনো পণ্য সরবরাহ করেনি পরিবেশকদের কাছে। সবশেষ ৯ মার্চ থেকে টিসিবি আবারও সরবরাহকারীদের কাছে পর্যায়ক্রমে পণ্য সরবরাহ শুরু করে।"
    },
    {
        "url": "https://www.prothomalo.com/business/economics/t3n7xukzqg",
        "title": "লাইনে দাঁড়িয়ে খালি হাতে ফিরলেন টিসিবির কয়েক শ কার্ডধারী | প্রথম আলো",
        "meta_description": "সরকারি সংস্থা ট্রেডিং করপোরেশন অব বাংলাদেশের (টিসিবি) ‘পরিবার কার্ডে’ পণ্য কিনতে গিয়েও পণ্য না পেয়ে খালি হাতে ফিরেছেন কয়েক শ গ্রাহক। এ ঘটনা ঘটেছে রাজধানীর মিরপুরের পল্লবীর টিসিবির পণ্য সরবরাহকারী বা ডিলারের একটি দোকানে। ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2023-02%2F0eb02916-fe1b-4ad0-9c9d-e67ff7702559%2F8.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2023-03-22T20:27:00",
        "keywords": [
            "টিসিবি",
            "নিত্য পণ্য",
            "বাণিজ্য"
        ],
        "last_scraped": "2024-10-07T14:38:11.180282",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "সরকারি সংস্থা ট্রেডিং করপোরেশন অব বাংলাদেশের (টিসিবি) ‘পরিবার কার্ডে’ পণ্য কিনতে গিয়েও পণ্য না পেয়ে খালি হাতে ফিরেছেন কয়েক শ গ্রাহক। এ ঘটনা ঘটেছে রাজধানীর মিরপুরের পল্লবীর টিসিবির পণ্য সরবরাহকারী বা ডিলারের একটি দোকানে। ঢাকা উত্তর সিটির ৬ নম্বর ওয়ার্ডে অবস্থিত ওই দোকানের নাম আশরাফ ট্রেডার্স।\nপ্রত্যক্ষদর্শী ও পণ্য কিনতে লাইনে দাঁড়ানো গ্রাহকেরা জানান, সকাল থেকে বিকেল পর্যন্ত লাইনে দাঁড়িয়েও কয়েক শ গ্রাহককে ওই দোকান থেকে সাশ্রয়ী মূল্যে কোনো পণ্য কিনতে পারেননি। তবে সরবরাহকারী প্রতিষ্ঠান জানিয়েছে, বিশৃঙ্খলার কারণে তারা গতকাল পণ্য সরবরাহ করেনি। তবে আজ বুধবার থেকে পণ্য সরবরাহ করা হবে।\nএকাধিক প্রত্যক্ষদর্শী ও সরবরাহকারী প্রতিষ্ঠানের মালিকের সঙ্গে কথা বলে জানা যায়, চলতি মাসে বিতরণের জন্য গত সোমবার দুই হাজার কার্ডের বিপরীতে টিসিবির কাছ থেকে পণ্য বুঝে পায় আশরাফ ট্রেডার্স। সেই খবর পেয়ে গতকাল সকালে টিসিবির পরিবার কার্ডধারী পাঁচ শতাধিক গ্রাহক সাশ্রয়ী দামে পণ্য কিনতে ভিড় করেন দোকানটির সামনে। \nসকালে দোকান খোলার পর সেখানে বিশৃঙ্খল পরিস্থিতি তৈরি হয়। একপর্যায়ে দোকানমালিক পুলিশে খবর দেন। পুলিশ এসে পরিস্থিতি শান্ত করে। এরপরও গতকাল আর পণ্য বিক্রি করেনি প্রতিষ্ঠানটি। তারা অপেক্ষমাণ গ্রাহকদের জানায়, আগামীকাল (আজ বুধবার) থেকে পণ্য বিক্রি করা হবে। তবে পণ্য কিনতে আসা গ্রাহকেরা অভিযোগ করেন, দোকান থেকে পণ্য দিতে দেরি করায় লাইনে দাঁড়ানো ক্রেতারা ক্ষুব্ধ হন।\nসকাল থেকে লাইনে দাঁড়িয়ে খালি হাতে ফিরেছেন কার্ডধারী গ্রাহক ও পল্লবী এলাকার বাসিন্দা মর্জিনা বেগম। তিনি অভিযোগ করেন, ‘গত মাসে টিসিবি পণ্য দেয়নি। সামনে রমজান মাস। তাই যখনই শুনলাম আজ (গতকাল) পণ্য দেবে, তখন আর দেরি না করে সকালে এসে লাইনে দাঁড়িয়েছি। কিন্তু বেলা তিনটা পর্যন্ত অপেক্ষা করেও পণ্য পেলাম না।’\nগত ১০ জানুয়ারি থেকে সারা দেশে টিসিবি এক কোটি পরিবার কার্ডধারী নিম্ন আয়ের মানুষের কাছে ভর্তুকি মূল্যে পণ্য বিক্রি করছে। রমজান উপলক্ষে কার্ডধারী একজন গ্রাহকের কাছে ১ কেজি চিনি, ২ কেজি মসুর ডাল, ২ লিটার সয়াবিন তেল, ১ কেজি ছোলা বিক্রি করছে টিসিবি। এসব পণ্যের প্যাকেজ মূল্য ৪৭০ টাকা। এসব পণ্যের বাইরে শুধু ঢাকায় ১ কেজি খেজুরও দিচ্ছে টিসিবি। ঢাকার বাইরে সারা দেশে টিসিবির পণ্যতালিকায় এখনো খেজুর নেই।\nটিসিবি সূত্রে জানা যায়, জানুয়ারি থেকে কার্ডধারীদের মধ্যে সাশ্রয়ী দামে পণ্য বিক্রি শুরু হলেও ফেব্রুয়ারিতে সংস্থাটি কোনো পণ্য সরবরাহ করেনি পরিবেশকদের কাছে। সর্বশেষ ৯ মার্চ থেকে আবারও সরবরাহকারীদের কাছে পণ্য সরবরাহ শুরু করে। মিরপুরের পল্লবীর পরিবেশকের কাছে এ পণ্য পৌঁছায় ২০ মার্চ। এরপর গতকাল থেকে সেখানে বিক্রি শুরু হয়।\nপল্লবীর আশরাফ ট্রেডার্স থেকে গতকাল টিসিবির পণ্য কিনতে আসা গ্রাহক তাসলিমা আক্তার জানান, সকাল সাতটায় তিনি দোকানের সামনে লাইনে দাঁড়িয়েছেন। ১১টার দিকে পরিবেশকের লোকজন এসে অপেক্ষমাণ ক্রেতাদের টিকিট দেওয়া শুরু করেন। এ সময় কিছুটা বিশৃঙ্খলা তৈরি হলে তাঁরা পণ্য বিক্রি বন্ধ করে দেন। পুলিশ এসে পরিস্থিতি শান্ত করলেও আর পণ্য বিক্রি করেননি ওই পরিবেশক।\nএ ব্যাপারে পল্লবী থানার সংশ্লিষ্ট পুলিশ ফাঁড়ির উপপরিদর্শক সজীব খান প্রথম আলোকে বলেন, ‘পরিবেশকের ডাকে টহল পুলিশের একটি দল ঘটনাস্থলে যায়। শুরুতে সেখানে কিছুটা উত্তেজনা থাকলেও পুলিশ যাওয়ার পর পরিস্থিতি শান্ত হয়। এরপর পরিবেশক কেন আর পণ্য বিক্রি করেননি, তা আমরা বলতে পারব না।’\nঅভিযোগের বিষয়ে জানতে পরিবেশক প্রতিষ্ঠান আশরাফ ট্রেডার্সের মালিক আশরাফুল হকের সঙ্গে মুঠোফোনে যোগাযোগ করা হলে তিনি ফোন ধরেননি। পরে ওই পরিবেশকের সহকারী গুলজার হোসেন প্রথম আলোকে বলেন, ‘সোমবার আমরা দুই হাজার কার্ডের বিপরীতে পণ্য পেয়েছি।সেসব পণ্য বিক্রির জন্য বেলা ১১টার দিকে দোকান খুলি। কিন্তু তিনজন গ্রাহকের কাছে পণ্য বিক্রির পর তুমুল হট্টগোল শুরু হয়। এরপর নিরাপত্তার কথা ভেবে পণ্য বিক্রি বন্ধ রাখি।’\nপল্লবীর এ ঘটনার বিষয়ে জানতে চাইলে টিসিবির মুখপাত্র হ‌ুমায়ুন কবির বলেন, ‘আমরা এ বিষয়ে কারও কাছ থেকে কোনো অভিযোগ পাইনি।’"
    },
    {
        "url": "https://www.prothomalo.com/bangladesh/district/fk757o491j",
        "title": "টিসিবির পণ্য বিতরণ না করে মজুত, ডিলারের বিরুদ্ধে মামলা | প্রথম আলো",
        "meta_description": "বরিশালে টিসিবির একজন ডিলার ও তাঁর সহযোগীর বিরুদ্ধে মামলা করা হয়েছে। টিসিবির পণ্য বিতরণে অনিয়ম ও অবৈধভাবে মজুতের অভিযোগে তাঁদের বিরুদ্ধে ওই মামলা হয়েছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-01%2Fa8ef20f7-d862-4211-bfa2-0323168b9fa3%2F8b598b09ca90d40f057d57cb1617c2f2_5aeb3009f2e64.jpg?auto=format%2Ccompress&fmt=webp&format=webp&w=300&dpr=1.3",
        "published_date": "2023-03-18T21:18:00",
        "keywords": [
            "অপরাধ",
            "খাদ্যদ্রব্য",
            "টিসিবি",
            "বরিশাল",
            "বরিশাল বিভাগ"
        ],
        "last_scraped": "2024-10-07T14:38:42.897748",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "বরিশালে টিসিবির একজন ডিলার ও তাঁর সহযোগীর বিরুদ্ধে মামলা করা হয়েছে। টিসিবির পণ্য বিতরণে অনিয়ম ও অবৈধভাবে মজুতের অভিযোগে তাঁদের বিরুদ্ধে ওই মামলা হয়েছে। আজ শনিবার বরিশাল বিমানবন্দর থানায় বিশেষ ক্ষমতা আইনে মামলাটি করেন নগরের ২৯ নম্বর ওয়ার্ডের বাসিন্দা সাইফুল ইসলাম। \nবিষয়টি নিশ্চিত করেছেন বিমানবন্দর থানার ভারপ্রাপ্ত কর্মকর্তা (ওসি) হেলালউদ্দিন। তিনি বলেন, মামলায় কাশিপুর বাজারের টিসিবির ডিলার ও মেসার্স চৌধুরী স্টোরের মালিক হুমায়ুন কবির (৪৫) এবং তাঁর সহযোগী নগরের কাউনিয়া ব্রাঞ্চ রোডের শেখ মামুন মিয়াকে (৪২) আসামি করা হয়েছে। তাঁদের মধ্যে মামুনকে গ্রেপ্তার করা হয়েছে।\nএ বিষয়ে টিসিবির সহকারী পরিচালক শতদল সরকার জানান, গতকাল শুক্রবার রাতে কাশিপুর এলাকার ডিলার পয়েন্টে টিসিবি ও সিটি করপোরেশনের কর্মকর্তারা অভিযান পরিচালনা করেন। এ সময় তাঁরা সুবিধাভোগী ব্যক্তিদের মধ্যে পণ্য বিক্রিতে অনিয়ম ও অবৈধভাবে মজুতের প্রমাণ পান। এ সময় বঞ্চিত সুবিধাভোগী ব্যক্তিরা ক্ষুব্ধ হলে ডিলারের সহযোগী শেখ মামুন মিয়াকে আটক করে বিমানবন্দর থানার পুলিশ। এ সময় ডিলারের গুদাম তালাবদ্ধ করে সব পণ্য স্থানীয় কাউন্সিলরের হেফাজতে রাখা হয়।\nমামলার এজাহারে বলা হয়, ডিলার হুমায়ুন কবির টিসিবি থেকে তাঁর প্রতিষ্ঠানের অনুকূলে  ন্যায্যমূল্যের পণ্য সংগ্রহ করেন। কিন্তু ১৭ মার্চ দুপুরে কয়েকজন উপকারভোগী ন্যায্যমূল্যে পণ্য কিনতে ডিলারের ব্যবসাপ্রতিষ্ঠানে যান। এ সময় মরিয়ম বেগমসহ কয়েকজন উপকারভোগী তাঁদের কার্ড দিলে তা স্ক্যান করে অন্য কেউ পণ্য নিয়ে গেছে বলে জানান ডিলার। এলাকাবাসী প্রতিবাদ করলে ডিলারের সঙ্গে কথা–কাটাকাটি হয়। বিষয়টি টিসিবির সহকারী পরিচালককে জানানোর পর ঘটনাস্থলে পুলিশ গিয়ে ডিলারের দোকান খুলে মজুত পণ্য জব্দ করে।\nমামলায় আরও উল্লেখ করা হয়, হুমায়ুন কবিরের টিসিবির ডিলার পয়েন্টে মোট সুবিধাভোগী ৬৮৮ জন। ডিজিটাল অ্যাপ অনুযায়ী ৬২১ সুবিধাভোগীকে মালামাল সরবরাহ করেছেন তিনি। সেই হিসাব অনুযায়ী ডিলার পয়েন্টে টিসিবির ১৩৪ লিটার সয়াবিন তেল, ১৩৪ কেজি মসুর ডাল, ৬৭ কেজি ছোলা ও ৬৭ কেজি চিনি থাকার কথা। কিন্তু সেখানে টিসিবির ২৪৬ লিটার সয়াবিন তেল, ২২৬ কেজি মসুর ডাল, ১২৯ কেজি ছোলা ও ১০০ কেজি চিনি পাওয়া যায়। এ ছাড়া তাঁর এক আত্মীয়ের বাসায় সাত লিটার সয়াবিন তেল ও চার কেজি চিনি পাওয়া যায়। যা তিনি আত্মসাৎ করার চেষ্টা করেছেন।\nএ বিষয়ে শতদল সরকার বলেন, অভিযুক্ত ডিলারের বিরুদ্ধে বিভাগীয় ব্যবস্থা নেওয়া হবে। এ ছাড়া জব্দ করা পণ্যগুলো কাউন্সিলরের হেফাজতে রাখা হয়েছে। এ বিষয়ে বরিশাল সিটি করপোরেশনের সঙ্গে আলোচনা করে পরবর্তী সিদ্ধান্ত নেওয়া হবে।"
    },
    {
        "url": "https://www.prothomalo.com/business/economics/0b6gk3bs9c",
        "title": "রোজা: ছোলা বিক্রিতে ভাটা, টিসিবিও লক্ষ্যমাত্রা অর্ধেকে নামাচ্ছে | প্রথম আলো",
        "meta_description": "রোজা সামনে রেখে যে পণ্যটির ব্যাপক চাহিদা থাকে, সেটি ছোলা। এবারে আমদানি পরিস্থিতি ভালো হলেও ব্যবসায়ীদের কথায় বেচাকেনার অবস্থা ‘ঠান্ডা’।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F6a98ff75-1d70-4639-a47b-253a2c0f13cc%2Fd413c6572f7eade499d1f326c83e5a28_5906d49fe81dd.webp?auto=format%2Ccompress&fmt=webp&format=webp&w=640&dpr=1.3",
        "published_date": "2023-03-21T19:18:00",
        "keywords": [
            "টিসিবি",
            "রোজা",
            "বাজার"
        ],
        "last_scraped": "2024-10-07T14:39:00.084572",
        "source": "প্রথম আলো",
        "old": true,
        "author": "ফয়জুল্লাহ",
        "content": "দেশে প্রতিবছর যতটা পরিমাণ ছোলা বিক্রি হয়, তার বড় অংশের বেচাকেনা হয় রোজাকে কেন্দ্র করে। তবে এবার ছোলা কিনতে মানুষের আগ্রহ কম বলে জানাচ্ছেন ব্যবসায়ীরা। ফলে বিক্রেতাদের দুশ্চিন্তা বাড়ছে। এদিকে সরকারি সংস্থা ট্রেডিং করপোরেশন অব বাংলাদেশ (টিসিবি) ছোলা বিক্রির পরিমাণ কমাচ্ছে। দেশের এক কোটি পরিবার কার্ডধারীর জন্য গত বছর রোজায় যে পরিমাণ ছোলা বিক্রি করেছিল, এবার তার অর্ধেক বিক্রির পরিকল্পনা সংস্থাটির।\nরোজার সময়ে বাংলাদেশে যে পণ্যটি ব্যাপকভাবে বিক্রি হয়, এবারে সেই ছোলার চাহিদা কমে যাওয়ার কারণ সম্পর্কে মোটামুটি ধারণা পাওয়া যায় ক্রেতাদের সঙ্গে কথা বলে। একজন ক্রেতা জানালেন, প্রায় সব ধরনের পণ্যের দাম বাড়ার কারণে তিনি এবার রোজায় যতটা সম্ভব ব্যয় সাশ্রয় করতে চান।\nপাইকারি ও খুচরা ব্যবসায়ীরা বলছেন, ঋণপত্র খোলার সমস্যার কারণে ছোলার আমদানি কম হতে পারে, এমন শঙ্কা থাকলেও, শেষ পর্যন্ত যে পরিমাণ ছোলা আমদানি হয়েছে, তাতে বাজারে ছোলার সংকট হওয়ার কোনো আশঙ্কা নেই। উল্টো ছোলার চাহিদা কমার কারণে দাম কিছুটা কমে আসতে পারে। ইতিমধ্যে বাজারে সেই প্রবণতা দেখাও দিয়েছে। টিসিবির বাজারদরের তালিকা থেকে জানা গেছে, গত এক মাসের ব্যবধানে ছোলার দাম কমেছে সাড়ে ৫ শতাংশের মতো।\nচকবাজার ডালপট্টির আমদানিকারকেরা বলছেন, রোজা উপলক্ষে ছোলা-জাতীয় পণ্যের কেনাকাটায় যে চাপ প্রতিবছর থাকে, এবার তা নেই। এর মধ্যে বাজারে ডাল-জাতীয় অন্যান্য পণ্যের দামও একটু কমতে শুরু করেছে। রোজার মধ্যে ছোলার বাজারে আর কোনো সংকট হবে না বলে মনে করছেন তাঁরা।\nবাংলাদেশ ডাল ব্যবসায়ী সমিতির যুগ্ম সাধারণ সম্পাদক জাহিদ হোসেন প্রথম আলোকে বলেন, ডাল ও ছোলার দাম কমতে শুরু করেছে। একই সঙ্গে বেচাকেনার অবস্থাও ‘ঠান্ডা’ বলে মন্তব্য করেন তিনি।\nশুধু যে আমদানিকারক ও পাইকারি ব্যবসায়ীরা বেচাকেনা কমার কথা বলছেন তা-ই নয়, খুচরা বিক্রেতাদের মুখেও একই কথা। তাঁরাও বলছেন, বাজারে এই সময়ে এসে ছোলার মতো পণ্যের বেচাকেনার যে ধুম পড়ে যায়, এবার সেই অবস্থা দেখা যাচ্ছে না। তাতে এবার রমজানে ছোলার বাজার কিছুটা ঝিমিয়ে পড়তে পারে বলে আশঙ্কা করছেন খুচরা ব্যবসায়ীরা।\nনিউমার্কেট কাঁচা বাজারের ডি ব্লকের ব্যবসাপ্রতিষ্ঠান হৃদয় স্টোরের মালিক মো. হৃদয় প্রথম আলোকে বলেন, রোজার বাজারের জন্য ছোলা বিক্রির আলাদা একটা প্রস্তুতি থাকে। সেটা রোজার আগেভাগেই নেওয়া হয়, এবারও সেভাবেই প্রস্তুতি ছিল। কিন্তু বেচাকেনার অবস্থা প্রত্যাশা পূরণ করছে না। তাঁর ভাষায়, মোটামুটি বেচাকেনা হচ্ছে।\nএদিকে আমদানির তথ্যে দেখা যাচ্ছে, চলতি বছরের আড়াই মাসে (জানু-১৫ মার্চ) ছোলা আমদানি হয়েছে ১ লাখ ৫৭ হাজার টন। গত বছর একই সময়ে ছিল ১ লাখ ৬৫ হাজার টন। এক মাস আগেও ছোলা আমদানিতে যে সংকট ছিল, তা কেটে গেছে ভারত থেকে আমদানি শুরু হওয়ার পর।\nছোলার মতো আমদানি কমেছে মটর ডাল ও মসুর ডালের। মটর ডালের আমদানি ৫০ শতাংশ কমে গেছে। চলতি বছরের আড়াই মাসে (জানু-১৫ মার্চ) মটর ডাল আমদানি হয় ৭৬ হাজার টন। গত বছর একই সময়ে যা ছিল ১ লাখ ৫২ হাজার টন। আবার গত বছর একই সময়ে যেখানে মসুর ডালের আমদানি ছিল ১ লাখ ৪৩ হাজার টন, সেখানে এবার আমদানি হয়েছে ১ লাখ ২১ হাজার টন।\nবিক্রি কমাবে টিসিবি\nসরকারি সংস্থা টিসিবি গত বছরের তুলনায় এবার ছোলা বিক্রির লক্ষ্যমাত্রা অর্ধেকে নামিয়েছে। গত বছর সংস্থাটি ২০ হাজার ৩৩১ টন ছোলা বিক্রি করেছিল। এবার সেখানে সারা দেশে ১০ হাজার টন ছোলা বিক্রি করবে, যা দেশের বাৎসরিক চাহিদার ১৫ ভাগের এক ভাগ। তাতে টিসিবি রোজায় এক দফার বেশি ছোলা বিক্রি করতে পারবে না। অন্যান্য পণ্য বিক্রি করবে দুই দফা।\nটিসিবি অবশ্য গত বছরের আগের দুই বছরে আরও কম ছোলা বিক্রি করেছিল। ২০২০-২১ অর্থবছরে ৭ হাজার ৩৭৪ টন ও ২০১৯-২০ অর্থবছরে ৭ হাজার ৪৮৯ টন ছোলা বিক্রি করেছিল রাষ্ট্রীয় এই প্রতিষ্ঠান।\nএ বিষয়ে জানতে চাইলে টিসিবির মুখপাত্র ও ঢাকা আঞ্চলিক কার্যালয়ের মো. হুমায়ূন কবির প্রধান প্রথম আলোকে বলেন, ক্রেতাদের মধ্যে ছোলা কেনার আগ্রহ কম থাকে। সেটা বিবেচনায় ছোলা পরিমাণ গতবারের চেয়ে কমানো হয়েছে। বর্তমানে প্রতি পরিবার কার্ডের বিপরীতে এক কেজি ছোলা দেওয়া হচ্ছে। বরাদ্দকৃত ছোলা যদি অবিক্রীত থাকে, তাহলে পরে আবার দেওয়া হতে পারে। বিক্রি হয়ে গেলে এই রমজানে আর পরিবার কার্ডধারীরা ছোলা পাবেন না।\nবাজার ঘুরে ও সংশ্লিষ্ট ব্যবসায়ীদের সঙ্গে কথা বলে জানা গেছে, সাধারণত লালচে যে ছোলা বাজার থেকে সবাই কিনে থাকেন, তার দুটি ধরন এবার বাজারে আছে। তার মধ্যে একটা পুরোনো ধরনের, আরেকটি এবারের রোজাকে কেন্দ্র করে বাজারে এসেছে। আমদানি খরচ বেশি পড়ার কারণে নতুন আসা এই ছোলা খুচরা বিক্রিতে প্রতি কেজির দাম পড়ছে ৯০ থেকে ১০০ টাকার মধ্যে। আর পুরোনো ছোলার দাম পড়ছে প্রতি কেজি ৮৫ থেকে ৯৫ টাকা।\nগত বৃহস্পতিবার রাজধানীর মালিবাগ বাজারে সদাই করতে এসেছিলেন আমিনুল ইসলাম। প্রথম আলোকে তিনি বলেন, বাজারে প্রায় সব ধরনের পণ্যের দাম বেড়েছে। তাই এবারের রোজায় তিনি ব্যয় সাশ্রয় করতে চান। তাতে ছোলা ও খেজুরের মতো পণ্য কেনাকাটায় যতটুকু না কিনলে নয়, ঠিক ততটুকুই কিনবেন।\nবাণিজ্য মন্ত্রণালয়ের তথ্যমতে, দেশে প্রতিবছর দেড় লাখ টনের ওপরে ছোলার প্রয়োজন হয়। প্রতিবছর আমদানি হয় দুই লাখ টনের মতো। এর মধ্যে শুধু রমজানেই চাহিদা থাকে প্রায় এক লাখ টন। স্থানীয়ভাবে ছোলার উৎপাদন সেভাবে নেই বললেই চলে। তাতে দেশের বাজারে পণ্যটির চাহিদা পূরণে আমদানির ওপরই নির্ভর করতে হয়।"
    },
    {
        "url": "https://www.prothomalo.com/bangladesh/district/jap4jds09c",
        "title": "‘লাইনে দাঁড়ায় থাকতে থাকতে জীবনড্যা শ্যাষ’ | প্রথম আলো",
        "meta_description": "দেশে চলমান দ্রব্যমূল্যের ঊর্ধ্বগতিতে তাদের পণ্যের চাহিদা আগের চেয়ে বেড়েছে। কিছুদিন আগেও যে পণ্যের খুব একটা কদর ছিল না, তা এখন বিক্রি হচ্ছে অনেকাংশে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2023-03%2F41960acb-0de8-4177-89f9-8588097f839c%2FGazipur_DH0770_20230315_IMG_20230315_091522.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2023-03-15T11:47:00",
        "keywords": [
            "জীবনযাপন",
            "টিসিবি",
            "নিত্য পণ্য",
            "গাজীপুর",
            "ঢাকা বিভাগ"
        ],
        "last_scraped": "2024-10-07T14:39:17.079713",
        "source": "প্রথম আলো",
        "old": true,
        "author": "আল-আমিন",
        "content": "গতকাল মঙ্গলবার বেলা একটা। মাথার ওপর খররোদ। ঢাকা-ময়মনসিংহ মহাসড়কের পাশে বোর্ডবাজার এলাকায় স্থানীয় ৩৫ নম্বর ওয়ার্ড কাউন্সিলরের কার্যালয় থেকে বিক্রি করা হচ্ছে টিসিবির পণ্য। কার্যালয়টির ভেতর ও বাইরে দাঁড়িয়ে অপেক্ষা করছেন প্রায় ৫০০ মানুষ। কারও হাতে পলিথিন, কারও হাতে ব্যাগ, কারওবা বস্তা। কেউ মাথায় ছাতা ধরে, কেউবা কাপড় রেখে সইয়ে নিচ্ছেন রোদের উত্তাপ। তবে সবার অপেক্ষা কার্যালয় থেকে দেওয়া পণ্যের জন্য।\nকার্যালয়টি থেকে স্বল্পমূল্যে বিতরণ করা হচ্ছিল টিসিবির (ট্রেডিং করপোরেশন অব বাংলাদেশ) তেল, ডাল, চিনি ও ছোলা। তাই বাজারের স্বাভাবিক দামের চেয়ে কিছুটা কম দামে পণ্য কিনতে সকাল থেকে কার্যালয়টির সামনে জড়ো হন তাঁরা। বেলা বাড়ার সঙ্গে বাড়তে থাকে মানুষ, বড় হয় লাইন।\nটিসিবি কর্তৃপক্ষ জানায়, দেশে চলমান দ্রব্যমূল্যের ঊর্ধ্বগতিতে তাদের পণ্যের চাহিদা আগের চেয়ে বেড়েছে। কিছুদিন আগেও যে পণ্যের খুব একটা কদর ছিল না, তা এখন বিক্রি হচ্ছে অনেকাংশে। সমাজের এক শ্রেণির মানুষ টিসিবির পণ্য পছন্দ করতেন না বা সেভাবে আগ্রহ ছিল না, কিন্তু এখন তাঁরাও নিয়মিত আসছেন স্বল্পমূল্যে পণ্য কিনতে। এসব কারণে ক্রমেই বাড়ছে তাদের গ্রাহকসংখ্যা।\nখোঁজ নিয়ে জানা যায়, গাজীপুরে টিসিবির গ্রাহক আছেন প্রায় ২ লাখ ১৮ হাজারের মতো। একজন নির্দিষ্ট ডিলারের মাধ্যমে জেলার বিভিন্ন অঞ্চলে পণ্য বিতরণ করা হয়। নিয়ম অনুযায়ী, একজন ক্রেতা সর্বোচ্চ ২ কেজি মসুরের ডাল, ২ কেজি সয়াবিন তেল, ১ কেজি চিনি ও ১ কেজি ছোলা কিনতে পারবেন। এর মধ্যে ছোলা কেজিপ্রতি ৫০ টাকা, ডাল ৭০, তেল ১১০ ও চিনি বিক্রি হয় ৬০ টাকায়। মহানগর বা উপজেলা পর্যায়ের কিছু নির্দিষ্ট এলাকায় মাসে একবার এসব পণ্য বিক্রি করা হয়। আগে এসব পণ্যের প্রতি মানুষের খুব একটা চাহিদা না থাকলেও এখন তা বেড়েছে কয়েক গুণ।\nটিসিবির পণ্য মনিটরিংয়ের দায়িত্বে থাকা একজন কর্মকর্তা নাম প্রকাশ না করার শর্তে প্রথম আলোকে বলেন, ‘প্রতিটি এলাকার স্থানীয় ইউনিয়ন পরিষদের (ইউপি) সদস্য, চেয়ারম্যান বা সংশ্লিষ্ট জনপ্রতিনিধিদের মাধ্যমে টিসিবির গ্রাহক বানানো হয়। গ্রাহক পেতে আগে একটা সময় এলাকায় মাইকিংও করা হতো। কিন্তু এখন মানুষ নিজেরাই স্বল্পমূল্যে পণ্য নিতে আগ্রহী। একটা নির্দিষ্ট কার্ডের মাধ্যমে সমাজের নিম্নআয়ের মানুষকে এ সুবিধা দেওয়া হয়।\nমো. মেহেদী হাসান নামের এক ডিলার বলেন, ‘আগে আমরা মালামাল নিয়া সারা দিন বইস্যা থাকতাম। তাও সব মালামাল বিক্রি হইতো না। আর এহন মানুষই আমাগোরে খুঁজে। কার্ড ছাড়াও পণ্য কিনতে বইস্যা থাকে।’\nকথা হয় নগরের কলমেশ্বর এলাকার বাসিন্দা লাকি বেগমের সঙ্গে। পণ্য কিনতে সকাল আটটায় এসে লাইনে দাঁড়ান তিনি। দীর্ঘ অপেক্ষার পর বেলা দুইটার দিকে পণ্য পান তিনি। লাকি বলছিলেন, ‘লাইনে দাঁড়ায় থাকতে থাকতে জীবনড্যা শ্যাষ। অনেক কষ্ট কইর‌্যা শেষ পর্যন্ত কিনতে পারছি। আগে এত কষ্ট হইতো না। এহন সবার মাঝেই হাহাকার।’\nএকই এলাকার বাসিন্দা মো. কামাল হোসেন বলেন, ‘আগে এত ভিড় ছিল না। সবকিছুর দাম বাড়ায় এহন প্রচুর মানুষ আসতাছে। যারা বড়লোক, তারাও তদবির কইর‌্যা কার্ড করতাছে। অনেক সময় সারা দিন লাইনে দাঁড়ায় থাকার পরও জিনিস পাওয়া যায় না। যত জ্বালা আমাদের মতো গরিব মানুষের।’\nএকই দিন নগরের ধীরাশ্রম, টঙ্গীবাজার ও জয়দেবপুর শহর এলাকায় ঘুরে প্রতিটি টিসিবির পণ্য বিতরণকেন্দ্রের সামনে এমন ভিড় দেখা যায়। পণ্য কেনার জন্য ভোর থেকেই মানুষ ভিড় করতে থাকেন। এর মধ্যে দীর্ঘক্ষণ লাইনে দাঁড়িয়ে থেকে তাঁরা নিজেরাই অনেক সময় ঝগড়া, কথা-কাটাকাটিতে জড়িয়ে পড়েন। এর মধ্যে ঠিকমতো পণ্য না পাওয়া ও ডিলাদের প্রতি স্বজনপ্রীতিরও অভিযোগ করেন কেউ কেউ।\nটিসিবির পণ্য বিতরণের পুরো বিষয়টি দেখভাল করেন গাজীপুরের জেলা প্রশাসক মো. আনিসুর রহমান। সার্বিক বিষয়ে জানতে কথা হলে তিনি প্রথম আলোকে বলেন, ‘মূলত এটা সমাজের দরিদ্র শ্রেণির মানুষের জন্য। তাঁদের উপকারের কথা ভেবেই সরকার ভর্তুকি মূল্যে এ কার্যক্রম শুরু করে। এখন দ্রব্যমূল্য বাড়ায় এসব পণ্যের চাহিদাও বেড়েছে। তবে এর মধ্যে যদি কোনো প্রকার অনিয়ম বা স্বজনপ্রীতির অভিযোগ পাওয়া যায়, তবে অবশ্যই তদন্ত করে ব্যবস্থা নেওয়া হবে।’"
    },
    {
        "url": "https://www.prothomalo.com/business/economics/317beaudjo",
        "title": "বাড়ছে না টিসিবির পণ্যের পরিমাণ | প্রথম আলো",
        "meta_description": "ট্রেডিং করপোরেশন অব বাংলাদেশের (টিসিবি) পরিবার কার্ডের মাধ্যমে দেওয়া পণ্যের পরিমাণ আপাতত বাড়ানো হচ্ছে না বলে জানিয়েছেন বাণিজ্যমন্ত্রী টিপু মুনশি। নিত্যপণ্যের বাজার অস্থির থাকায় সুবিধাভোগীদের দাবি ছিল, টিসিবির মাধ্যমে মাসে একাধিকবার পণ্য দেওয়া হোক, অন্যথায় পরিমাণ বাড়ানো হোক। ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2Ff076f86b-c26c-437b-8487-abd39b53ccb3%2FUntitled_4.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2023-01-11T23:02:00",
        "keywords": [
            "টিসিবি",
            "নিত্য পণ্য",
            "বাণিজ্যমন্ত্রী",
            "বাণিজ্য"
        ],
        "last_scraped": "2024-10-07T14:39:34.386465",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "ট্রেডিং করপোরেশন অব বাংলাদেশের (টিসিবি) পরিবার কার্ডের মাধ্যমে দেওয়া পণ্যের পরিমাণ আপাতত বাড়ানো হচ্ছে না বলে জানিয়েছেন বাণিজ্যমন্ত্রী টিপু মুনশি। নিত্যপণ্যের বাজার অস্থির থাকায় সুবিধাভোগীদের দাবি ছিল, টিসিবির মাধ্যমে মাসে একাধিকবার পণ্য দেওয়া হোক, অন্যথায় পরিমাণ বাড়ানো হোক। কিন্তু মন্ত্রীর এই বক্তব্যের পর পরিবার সেই দাবি আলোর মুখ দেখছে না।\nগতকাল মঙ্গলবার রাজধানীর আগারগাঁওয়ে টিসিবির জানুয়ারি মাসের পণ্য বিক্রি কার্যক্রমের উদ্বোধনী অনুষ্ঠানে সাংবাদিকদের প্রশ্নের উত্তরে এ কথা বলেন বাণিজ্যমন্ত্রী।\nটিপু মুনশি বলেন, ‘হুট করে টিসিবির পণ্য বিক্রির পরিমাণ বাড়ানো খুব মুশকিল। অনেক বড় কেনাকাটা করতে হয়। সুতরাং চাইলেই পণ্যের পরিমাণ বাড়ানো সম্ভব নয়। তারপরও আমরা চেষ্টা করছি, অন্তত মানুষ এখন যেটুকু পাচ্ছে, সেটা পাক। এতে মানুষের বাজার খরচ কিছুটা কমবে। তবে আমরা চাই, সামগ্রিকভাবে অবস্থার উন্নতি হোক। বাজারের পরিস্থিতি স্বাভাবিক হোক, যাতে টিসিবির মাধ্যমে আর পণ্য দিতে না হয়।’\nপণ্যের পরিমাণ বাড়ানো না গেলেও চলমান কার্যক্রম আরও শক্তিশালী করা হচ্ছে উল্লেখ করে বাণিজ্যমন্ত্রী আরও বলেন, এখন কার্ডের মাধ্যমে পণ্য দেওয়ার কাজ ডিজিটালাইজ করা হচ্ছে। এ ছাড়া গরিব মানুষের যেন কষ্ট না হয়, তা বিবেচনায় নিয়ে যত দিন বাজারের অবস্থা ভালো না হবে, তত দিন এই কার্যক্রম চলবে।\nগতকালের পণ্য বিক্রি উদ্বোধনী অনুষ্ঠানে আরও উপস্থিত ছিলেন বাণিজ্যসচিব তপন কান্তি ঘোষ, টিসিবি চেয়ারম্যান মো. আরিফুল হাসান, স্থানীয় ২৮ নম্বর ওয়ার্ড কাউন্সিলর মো. ফোরকান হোসেন প্রমুখ।\nটিসিবির হিসাব থেকে দেখা গেছে, বছরজুড়ে সংস্থাটি যে পরিমাণ পণ্য বিক্রি করে, তা দেশের বাজার চাহিদার তুলনায় খুবই অপ্রতুল। সে কারণে বাজারে তা বড় ধরনের প্রভাব ফেলতে পারে না।\nদেশে প্রতিবছর সয়াবিন তেলের চাহিদা ১১ থেকে ১২ লাখ টন। সেখানে গত অর্থবছরে টিসিবি বিক্রি করেছে মাত্র ৭০ হাজার টনের মতো। মসুর ডালের বার্ষিক চাহিদা প্রায় ৬ লাখ ৭৫ হাজার টন। সেখানে গত অর্থবছরে টিসিবির বিক্রি ছিল ৬৮ হাজার টন।"
    },
    {
        "url": "https://www.prothomalo.com/business/ve6zivoxz4",
        "title": "মসুর ডাল ৯২.৪৬ টাকা ও সয়াবিন তেল ১৮২ টাকায় কিনছে সরকার | প্রথম আলো",
        "meta_description": "সরকারি ক্রয়সংক্রান্ত মন্ত্রিসভা কমিটির বৈঠকে মসুর ডাল ও সয়াবিন তেল কেনার দুটি প্রস্তাব অনুমোদিত হয়েছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-10%2Fa41d8b39-c39d-489a-8657-d09ed3d6c880%2FUntitled_1.png?auto=format%2Ccompress&fmt=webp&format=webp&w=640&dpr=1.3",
        "published_date": "2023-01-19T22:04:00",
        "keywords": [
            "টিসিবি",
            "সয়াবিন তেল",
            "বাণিজ্য"
        ],
        "last_scraped": "2024-10-07T14:39:50.967680",
        "source": "প্রথম আলো",
        "old": true,
        "author": "বিশেষ প্রতিনিধি",
        "content": "নিম্ন আয়ের ভোক্তাদের কাছে সাশ্রয়ী দামে বিক্রি করতে ৮০ লাখ কেজি মসুর ডাল ও ১ কোটি ১০ লাখ লিটার সয়াবিন তেল কিনছে সরকার। এতে ২৭৪ কোটি ১৭ লাখ টাকা ব্যয় হবে।\n পণ্য বিক্রয়কারী সরকারি সংস্থা ট্রেডিং করপোরেশন অব বাংলাদেশের (টিসিবি) মাধ্যমে বাজারদরের চেয়ে কমে এ দুটি পণ্য বিক্রি করা হবে। এর মধ্যে মসুর ডাল ৯২ টাকা ৪৬ পয়সা ও সয়াবিন তেল ১৮২ টাকা লিটার দরে কেনা হচ্ছে।\nঅর্থমন্ত্রী আ হ ম মুস্তফা কামালের সভাপতিত্বে বৃহস্পতিবার ভার্চ্যুয়ালি অনুষ্ঠিত সরকারি ক্রয়সংক্রান্ত মন্ত্রিসভা কমিটির বৈঠকে বাণিজ্য মন্ত্রণালয়ের এ দুটি আলাদা প্রস্তাব অনুমোদিত হয়। বৈঠক শেষে মন্ত্রিপরিষদ বিভাগের অতিরিক্ত সচিব সাঈদ মাহবুব খান সাংবাদিকদের এসব তথ্য জানান।\nসাঈদ মাহবুব খান বলেন, উন্মুক্ত আন্তর্জাতিক দরপত্র পদ্ধতিতে ৮০ লাখ কেজি মসুর ডাল কেনা হবে ভারতের ইটিসি অ্যাগ্রো প্রসেসিং প্রাইভেট লিমিটেড নামক কোম্পানির কাছ থেকে। ভারতীয় কোম্পানিটির ঢাকার এজেন্ট হচ্ছে এক্সপোর্ট ট্রেডিং বিডি লিমিটেড। মসুর ডাল কিনতে মোট খরচ হবে ৭৩ কোটি ৯৭ লাখ টাকা।\nএ ছাড়া সরাসরি ক্রয় পদ্ধতিতে (ডিপিএম) ১ কোটি ১০ লাখ লিটার সয়াবিন তেল কেনা হবে দেশের শুন শিং এডিবল অয়েল লিমিটেডের কাছ থেকে। ২০০ কোটি ২০ লাখ টাকায় কেনা হবে এ তেল। সাঈদ মাহবুব খানের দেওয়া তথ্য অনুযায়ী সয়াবিন তেল কেনার ক্ষেত্রে কোনো দরপত্র আহ্বান করা হয়নি।\nএদিকে টিসিবির ওয়েবসাইটে দেওয়া বৃহস্পতিবারের বাজারদর অনুযায়ী মানভেদে মসুর ডাল বিক্রি হচ্ছে ১০০ থেকে ১৪০ টাকা কেজি দরে। আর বোতলজাত সয়াবিন তেল বিক্রি হচ্ছে ১৮০ থেকে ১৮৫ টাকা লিটার দরে। প্রতি লিটার খোলা সয়াবিনের দাম অবশ্য ১৬৮ থেকে ১৭০ টাকা।\nফ্যামিলি কার্ডের আওতায় দুই লিটার সয়াবিন তেল, দুই কেজি মসুর ডাল, এক কেজি চিনি ও দুই কেজি পেঁয়াজ বিক্রি করছে টিসিবি। প্রতি লিটার সয়াবিন তেল ১১০ টাকা এবং প্রতি কেজি চিনি ৫৫ টাকা, মসুর ডাল ৬৫ টাকা ও পেঁয়াজ ২০ টাকা দরে বিক্রি করছে।\nঅবশ্য পেঁয়াজ বিক্রি করা হচ্ছে শুধু সিটি করপোরেশন এলাকা ও টিসিবির আঞ্চলিক কার্যালয়ের সঙ্গে সম্পর্কযুক্ত জেলাগুলোতে।"
    },
    {
        "url": "https://www.prothomalo.com/business/73j7jvjsv7",
        "title": "সাশ্রয়ী দামে বিক্রি করতে সয়াবিন তেল ও মসুর ডাল কিনছে সরকার | প্রথম আলো",
        "meta_description": "ক্রয় কমিটির বৈঠকে আজ ১ কোটি ১০ লাখ লিটার সয়াবিন তেল ও ৮০ লাখ কেজি মসুর ডাল কেনার প্রস্তাব অনুমোদিত হয়েছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2023-02%2F2ab36acc-8b95-4f21-b3f1-edbd1712a4fc%2Fgovt_logo.jpg?auto=format%2Ccompress&fmt=webp&format=webp&w=300&dpr=1.3",
        "published_date": "2023-02-08T17:48:00",
        "keywords": [
            "টিসিবি",
            "কেনাকাটা"
        ],
        "last_scraped": "2024-10-07T14:40:08.892342",
        "source": "প্রথম আলো",
        "old": true,
        "author": "বিশেষ প্রতিনিধি",
        "content": "সরকারি বিক্রয়কারী সংস্থা ট্রেডিং করপোরেশন অব বাংলাদেশের (টিসিবি) জন্য ১ কোটি ১০ লাখ লিটার সয়াবিন তেল ও ৮০ লাখ কেজি মসুর ডাল কিনবে সরকার। সচিবালয়ে আজ বুধবার কৃষিমন্ত্রী মো. আবদুর রাজ্জাকের সভাপতিত্বে অনুষ্ঠিত সরকারি ক্রয়সংক্রান্ত মন্ত্রিসভা কমিটির সভায় এ ক্রয় প্রস্তাব অনুমোদিত হয়।\nআগামী রমজান উপলক্ষে টিসিবির জন্য ভোজ্যতেল ও মসুর ডাল কেনা হচ্ছে বলে বৈঠক শেষে সাংবাদিকদের জানান বাণিজ্যমন্ত্রী টিপু মুনশি।আগামী রমজানে নিত্যপণ্যের সরবরাহব্যবস্থা স্বাভাবিক থাকবে কি না, জানতে চাইলে বাণিজ্যমন্ত্রী বলেন, ‘আজ যেটা অনুমোদিত হয়েছে, তা টিসিবির জন্য। এসব পণ্য সাশ্রয়ী মূল্যে এক কোটি মানুষের কাছে বিক্রি করা হবে। এটা আমরা নিয়মিত দিয়েই যাচ্ছি।’ রমজানে নিত্যপণ্যের সংকট হবে না বলেও জানান বাণিজ্যমন্ত্রী। চাঁদ দেখা সাপেক্ষে আগামী ২৪ মার্চ রমজান শুরু হওয়ার কথা।\nমন্ত্রিপরিষদ বিভাগের অতিরিক্ত সচিব সাঈদ মাহবুব খানও বৈঠক শেষে সাংবাদিকদের সঙ্গে কথা বলেন। তিনি জানান, সয়াবিন তেল কিনতে ১৯৪ কোটি ৫৭ লাখ টাকা এবং মসুর ডাল কিনতে ৭৩ কোটি ২৮ লাখ টাকা ব্যয় হবে। মেঘনা এডিবল অয়েল রিফাইনারি লিমিটেডের কাছ থেকে সয়াবিন তেল কেনা হবে। প্রতি লিটার সয়াবিনের দাম পড়বে ১৭৬ টাকা ৮৮ পয়সা। \nপ্রতি কেজি ডাল কিনতে লাগবে ৯১ টাকা ৬০ পয়সা। তুরস্কের আরবিল বাকলিয়াত হুবুবাত সান্তিক থেকে এ ডাল কেনা হবে। এ কোম্পানির স্থানীয় এজেন্ট বিআইএনকিউ বলে জানান অতিরিক্ত সচিব সাঈদ মাহবুব খান।\nএদিকে ফল আমদানিতে ঋণপত্র খোলা যাচ্ছে না বলে ফলের দাম দিন দিন বেড়ে যাচ্ছে, যদিও রোজায় ফলের চাহিদা বেশি থাকে। এ বিষয়ে জানতে চাইলে বাণিজ্যমন্ত্রী বলেন, ‘আমাদের দেশে প্রচুর ফল উৎপাদিত হচ্ছে। এগুলোরও মূল্য পাওয়া দরকার। তবে আমাদের এখন দেখতে হচ্ছে, বৈদেশিক মুদ্রায় যেন অতিরিক্ত চাপ না পড়ে। সে জন্য আমদানি কিছুটা সীমিত করা হয়েছে। সময় ভালো হলেই খুলে দেওয়া হবে।’"
    },
    {
        "url": "https://www.prothomalo.com/bangladesh/9qtc6uh7tj",
        "title": "রমজান উপলক্ষে মার্চ থেকে টিসিবির পণ্য বিক্রির সম্ভাবনা | প্রথম আলো",
        "meta_description": "রমজান উপলক্ষে মার্চ থেকে টিসিবির পণ্য বিক্রির সম্ভাবনা",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2020-10%2F40b44b14-faa6-4a83-a585-c1f72366dcd2%2Fpotato_2.jpg?rect=0%2C167%2C4000%2C2667&auto=format%2Ccompress&fmt=webp&format=webp&w=640&dpr=1.3",
        "published_date": "2023-02-08T22:59:00",
        "keywords": [
            "টিসিবি",
            "সংসদ",
            "রমজান মাস"
        ],
        "last_scraped": "2024-10-07T14:40:23.667378",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "বাণিজ্যমন্ত্রী টিপু মুনশি জানিয়েছেন, টিসিবির ফ্যামিলি কার্ডধারী এক কোটি উপকারভোগী পরিবারের মধ্যে আসন্ন পবিত্র রমজান উপলক্ষে পণ্য বিক্রি কার্যক্রম আগামী মার্চের প্রথম দিকে শুরু হওয়ার সম্ভাবনা রয়েছে।\n বুধবার জাতীয় সংসদে আওয়ামী লীগের সংসদ সদস্য শাহদাব আকবরের প্রশ্নের জবাবে বাণিজ্যমন্ত্রী এ তথ্য জানান। স্পিকার শিরীন শারমিন চৌধুরীর সভাপতিত্বে বৈঠকের শুরুতে প্রশ্নোত্তর টেবিলে উত্থাপন করা হয়।\nবাণিজ্যমন্ত্রী বলেন, রমজানে সরবরাহের জন্য ২০ হাজার টন চিনি, ৪০ হাজার টন মসুর ডাল, ৪ কোটি লিটার সয়াবিন তেল, ১ হাজার ১০০ টন খেজুর, ১০ হাজার টন ছোলার প্রয়োজন হবে। এরই মধ্যে এসব পণ্য আমদানি সম্পন্ন হয়েছে। পণ্যগুলো গুদামে মজুত কার্যক্রম চলমান।\nসরকারদলীয় সংসদ সদস্য কাজিম উদ্দিন আহম্মেদের প্রশ্নের জবাবে টিপু মুনশি বলেন, ২০২১-২২ অর্থবছরে বাংলাদেশ বিশ্বের ২০৩ দেশে পণ্য রপ্তানি করেছে।\nসংরক্ষিত নারী আসনের সংসদ সদস্য সৈয়দা রুবিনা আক্তারের প্রশ্নের জবাবে টিপু মুনশি বলেন, বাংলাদেশ থেকে কাঁচা সবজি রপ্তানি করা হয়। যুক্তরাজ্য, মালয়েশিয়া, সংযুক্ত আরব আমিরাত, সৌদি আরব, কাতার, শ্রীলঙ্কা, ইতালি, সিঙ্গাপুর, কুয়েত, নেপাল, মিয়ানমার, ওমান, জার্মানি প্রভৃতি দেশে চলতি অর্থবছরের ডিসেম্বর মাস পর্যন্ত প্রধানত আলু, বাঁধাকপি, ফুলকপি, বেগুন, টমেটো ও বরবটি ইত্যাদি রপ্তানি করে ৩৩ দশমিক ৩৪ মিলিয়ন মার্কিন ডলার আয় করা হয়েছে।\nসরকারি দলের সংসদ সদস্য এ কে এম রহমতুল্লাহর প্রশ্নের জবাবে দুর্যোগ প্রতিমন্ত্রী এনামুর রহমান বলেন, দুর্যোগ ব্যবস্থাপনা ও ত্রাণ মন্ত্রণালয় স্বেচ্ছাসেবক নীতিমালা ২০২৩ প্রণয়নের লক্ষ্যে কাজ চলছে।"
    },
    {
        "url": "https://www.prothomalo.com/business/84zz14tmqe",
        "title": "রোজায় তিন দফা মিলবে টিসিবির পণ্য | প্রথম আলো",
        "meta_description": "দেশের এক কোটি পরিবার রমজানের আগে একবার টিসিবির পণ্য পাবে। এরপর রোজার শুরুর ও শেষের দিকে তাদের আরও দুবার পণ্য দেওয়ার সিদ্ধান্তের কথা জানিয়েছে সরকারি সংস্থা ট্রেডিং করপোরেশন অব বাংলাদেশ (টিসিবি)।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-11%2F11a71768-fc97-40c5-b40e-541e08bbe198%2Fprothomalo_import_media_2015_10_25_c41ea0e10640fc901047b0b6677189de_27.webp?auto=format%2Ccompress&fmt=webp&format=webp&w=640&dpr=1.3",
        "published_date": "2023-02-26T22:39:00",
        "keywords": [
            "টিসিবি",
            "বাজার",
            "বাণিজ্য",
            "রমজান মাস"
        ],
        "last_scraped": "2024-10-07T14:40:53.749161",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "দেশের বাজারে নিত্যপ্রয়োজনীয় পণ্যের দাম বাড়ছে। এদিকে রোজা ঘনিয়ে আসছে। সে জন্য সরকার রোজার আগে এক দফা ও রোজার মধ্যে দুবার ট্রেডিং করপোরেশন অব বাংলাদেশের (টিসিবি) মাধ্যমে ভর্তুকি মূল্যে কয়েকটি নিত্যপণ্য বিক্রির সিদ্ধান্ত নিয়েছে। নিম্ন আয়ের এক কোটি কার্ডধারী পরিবার এসব পণ্য কেনার সুযোগ পাবে। পণ্যগুলোর মধ্যে রয়েছে ডাল, চিনি, সয়াবিন, পেঁয়াজ, ছোলা ও খেজুর। এর মধ্যে ছোলা ও খেজুর শুধু ঢাকা মহানগরীতে বিতরণ করা হবে।\nআজ রোববার জাতীয় ভোক্তা অধিকার সংরক্ষণ অধিদপ্তরের এক মতবিনিময় সভায় টিসিবির চেয়ারম্যান আরিফুল হাসান বলেন, দেশে নিত্যপণ্যের বাজার আবার কিছুটা অস্থিতিশীল হয়ে উঠেছে। এ জন্য রমজানের আগে ২৮ ফেব্রুয়ারি থেকে ১৫ মার্চ একবার পণ্য দেওয়া হবে। এরপর রমজানের শুরুতে ৩১ মার্চের মধ্যে আরেকবার পণ্য দেওয়া হবে। রোজার শেষ দিকে আরেকবার পণ্য বিক্রি করবে টিসিবি। সেটা এপ্রিলের ১ তারিখ শুরু হয়ে ১৫ এপ্রিল শেষ হবে।\nটিসিবি কার্ডধারী প্রতিটি পরিবারের কাছে তিন দফার প্রতিবার এক কেজি চিনি, দুই কেজি মসুর ডাল, দুই লিটার সয়াবিন তেল ও দুই কেজি পেঁয়াজ বিক্রি করা হবে। বাজারে পেঁয়াজের দাম কম থাকলে তখন অবশ্য পেঁয়াজ বিক্রি বন্ধ থাকতে পারে। প্রতি কেজি ডাল ৭০ ও চিনি ৬০ টাকা এবং প্রতি লিটার সয়াবিন তেল ১১০ টাকায় বিক্রি করবে টিসিবি। ছোলা ও খেজুরের দাম এখনো নির্ধারণ করা হয়নি।\nআরিফুল হাসান বলেন, এবার রোজার পণ্যের তালিকায় ছোলা ও খেজুর যুক্ত হবে। পণ্য দুটি শুধু ঢাকা মহানগরীতে বিতরণ করা হবে। অন্য যেসব পণ্য টিসিবির পক্ষ থেকে দেওয়া হয়, সেগুলো সারা দেশে কার্ডধারী এক কোটি পরিবারকে দেওয়া হবে। নির্দিষ্ট সময়ে পণ্যগুলো ডিলার দোকান থেকে কিনতে পারবেন ভোক্তারা।\nটিসিবির চেয়ারম্যান আরও বলেন, রমজানে সংযম পালন করার কথা। কিন্তু দেখা যাচ্ছে অন্যান্য মাসের চেয়ে এই মাসে দু-তিন গুণ বেশি পণ্য কেনা হচ্ছে। তাই ভোক্তাদের বাজার নিয়ে চিন্তামুক্ত রাখতে ব্যবসায়ীদের প্রতি আহ্বান জানান তিনি।\nএদিকে চলতি মাসের প্রথম সপ্তাহে সংসদে বাণিজ্যমন্ত্রী টিপু মুনশি বলেন, রমজানে সরবরাহের জন্য ২০ হাজার টন চিনি, ৪০ হাজার টন মসুর ডাল, ৪ কোটি লিটার সয়াবিন তেল, ১ হাজার ১০০ টন খেজুর, ১০ হাজার টন ছোলার প্রয়োজন হবে। এরই মধ্যে এসব পণ্য আমদানি সম্পন্ন হয়েছে। তখন পণ্যগুলো গুদামে মজুতকরণ কার্যক্রম চলছিল বলে জানান তিনি।"
    },
    {
        "url": "https://www.prothomalo.com/bangladesh/capital/le2oz0g9te",
        "title": "টিসিবির কার্ডধারীরা সয়াবিন ১১০, চিনি ৬০ ও মসুর ৭০ টাকায় পাবেন আজ থেকে | প্রথম আলো",
        "meta_description": "টিসিবি পবিত্র রমজান মাসকে সামনে রেখে প্রায় এক কোটি নিম্ন-আয়ের পরিবারের কাছে পাঁচটি নিত্যপ্রয়োজনীয় পণ্য ভোজ্যতেল, চিনি, খেজুর, ছোলা ও মসুর ডাল বিক্রির উদ্যোগ নিয়েছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2023-03%2F2a8c3d95-f02a-424b-ba69-fd256b06985a%2F1.webp?auto=format%2Ccompress&fmt=webp&format=webp&w=640&dpr=1.3",
        "published_date": "2023-03-09T08:23:00",
        "keywords": [
            "টিসিবি",
            "বাণিজ্য মন্ত্রণালয়",
            "নিত্য পণ্য",
            "পণ্যবাজার",
            "সয়াবিন তেল",
            "ভোজ্য তেল",
            "চিনি"
        ],
        "last_scraped": "2024-10-07T14:41:11.094304",
        "source": "প্রথম আলো",
        "old": true,
        "author": "ইউএনবি ",
        "content": "বাণিজ্য মন্ত্রণালয়ের অধীন ট্রেডিং করপোরেশন অব বাংলাদেশ (টিসিবি) পবিত্র রমজান মাসকে সামনে রেখে প্রায় এক কোটি নিম্ন-আয়ের পরিবারের কাছে পাঁচটি নিত্যপ্রয়োজনীয় পণ্য বিক্রির উদ্যোগ নিয়েছে। এ উদ্যোগে টিসিবি আজ বৃহস্পতিবার (৯ মার্চ) থেকে এক কোটি নিম্ন-আয়ের পরিবারের জন্য ভোজ্যতেল, চিনি, খেজুর, ছোলা ও মসুর ডাল বিক্রি শুরু করবে।\nগতকাল বুধবার (৮ মার্চ) এক সংবাদ বিজ্ঞপ্তিতে এসব তথ্য জানানো হয়েছে।\nনিত্যপ্রয়োজনীয় ভোজ্যতেল, চিনি, খেজুর, ছোলা ও মসুর ডাল দুটি ধাপে বিক্রি করা হবে। প্রথম ধাপে আজ বৃহস্পতিবার থেকে সারা দেশে পণ্য বিক্রি শুরু হবে। আজ রাজধানীর তেজগাঁওয়ে এক অনুষ্ঠানের মাধ্যমে নিত্যপ্রয়োজনীয় পণ্য বিক্রির আনুষ্ঠানিক উদ্বোধন করবেন বাণিজ্যমন্ত্রী টিপু মুনশি।\nকার্ডধারীরা টিসিবির নির্দিষ্ট সেলস পয়েন্ট এবং ডিলারের আউটলেট থেকে ভর্তুকি মূল্যে ছয়টি পণ্য কিনতে পারবেন। একজন কার্ডধারী একবারে দুই লিটার সয়াবিন তেল, দুই কেজি মসুর ডাল, চিনি, ছোলা এবং এক কেজি খেজুর কিনতে পারবেন। কার্ডধারীরা প্রতি কেজি চিনি ৬০ টাকা, খেজুর ১০০ টাকা, মসুর ডাল ৭০ টাকা, ছোলা ৫০ টাকা এবং সয়াবিন তেল ১১০ টাকা লিটারে কিনতে পারবেন।"
    },
    {
        "url": "https://www.prothomalo.com/bangladesh/district/niwumiow8l",
        "title": "‘বাজারোত শোগ জিনিসের দাম বাড়ছে, কম দামে পণ্য পায়া উপকার হইছে’ | প্রথম আলো",
        "meta_description": "সাশ্রয়ী মূল্যে টিসিবির কার্যক্রম জেলার ছয়টি কেন্দ্রে শুরু হয়েছে। এতে প্রথম দিন ৪ হাজার ৬২২ জন সুবিধাভোগী কার্ডধারীরা পণ্য পাবেন। ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2023-03%2Ff65e4ef4-8efe-4a3a-b3e8-db2975148df0%2FRangpur_DH0494_20230309_IMG_1961.JPG?auto=format%2Ccompress&fmt=webp&format=webp&w=640&dpr=1.3",
        "published_date": "2023-03-09T15:15:00",
        "keywords": [
            "টিসিবি",
            "মূল্যস্ফীতি",
            "রংপুর",
            "রংপুর বিভাগ"
        ],
        "last_scraped": "2024-10-07T14:41:27.603934",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "রংপুর নগরের গুপ্তপাড়ার বাসিন্দা আশিক ইকবাল। ষাটোর্ধ্ব আশিক একজন সাংস্কৃতিক কর্মী। পাশাপাশি তিনি একটি স্কুল পরিচালনা করেন। তবে সেই স্কুলের অবস্থা খুব একটা ভালো নয়। নিত্যপণ্যের লাগামহীন মূল্যবৃদ্ধিতে স্ত্রী ও এক সন্তান নিয়ে সংসার চালাতে হিমশিম খাচ্ছেন আশিক। তাই সাশ্রয়ে টিসিবির পণ্য কিনতে শহরের সালেমা বালিকা উচ্চবিদ্যালয়ের সামনে এসেছেন তিনি।\nআশিক ছাড়াও নগরের নিম্ন আয়ের বেশির ভাগ মানুষের গল্প এখন এমনই। আজ বৃহস্পতিবার সকালে রংপুর নগরের তাঁতিপাড়া সেতুর পাশে, মোসলেম উদ্দিন বালিকা উচ্চবিদ্যালয়, সালেমা বালিকা উচ্চবিদ্যালয়, শালবন মাধ্যমিক বিদ্যালয়, সদর উপজেলার মোমিনপুর ইউনিয়ন পরিষদ চত্বর ও দক্ষিণ মোমিনপুর মিলের পাড়সহ ছয়টি কেন্দ্রে ট্রেডিং করপোরেশন অব বাংলাদেশ (টিসিবি) সুলভ মূল্যে তেল, ডাল, চিনি ও ছোলা বুট বিক্রি করছে। এ সময় কার্ডধারী পরিবারের লোকজনের সঙ্গে এই প্রতিবেদকের কথা হয়।\nআসন্ন পবিত্র রমজান উপলক্ষে নিত্যপ্রয়োজনীয় পণ্যের মূল্য সহনীয় পর্যায়ে রাখতে সরকারকর্তৃক নির্ধারিত উপকারভোগী পরিবারের মধ্যে আজ থেকে সাশ্রয়ী মূল্যে টিসিবির পণ্য বিক্রয় কার্যক্রম শুরু করা হয়েছে। আজ সকাল ১০টায় আনুষ্ঠানিকভাবে তাঁতিপাড়া সেতুর পাশে সাশ্রয়ী মূল্যে টিসিবির কার্যক্রমের উদ্বোধন করেন জেলা প্রশাসক চিত্রলেখা নাজনীন।\nএই কেন্দ্র থেকে তেল, ডাল, চিনি ও ছোলা বুট কিনে বাড়ি ফিরছিলেন সমর কুমার অধিকারী। তিনি বলেন, ‘বাজারোত শোগ জিনিসের দাম বাড়ছে। কম দামে পণ্য পায়া হামার মতো গরিব মানুষের অনেক উপকার হইছে।’\nএদিকে নগরের সালেমা বালিকা উচ্চবিদ্যালয়ের সামনের কেন্দ্রে বেলা ১১টায় থেকে পণ্য বিক্রি শুরু হয়। তবে সকাল থেকেই সেখানে ক্রেতাদের লম্বা সারি তৈরি হয়। সকাল ৯টায় গিয়ে দেখা যায়, টিসিবির পণ্য পেতে আশপাশের বিভিন্ন এলাকা থেকে লোকজন ছুটে এসেছেন। গুপ্তপাড়ার বাসিন্দা সোনালী ব্যাংকের সাবেক কর্মকর্তা তৈয়বুর রহমান ছিলেন অপেক্ষমাণ সারিতে। তিনি বলেন, ‘নিত্যপণ্যের সব জিনিসের দাম বেড়েই চলেছে। বাজারে গিয়ে জিনিসপত্র কিনতে হিমশিম খেতে হচ্ছে। এখন এই কার্ডই ভরসা। একটা কার্ডে কত যে উপকার হয়েছে, তা কী করে বুঝাই!’\nএকই সময় নগরের মোসলেম উদ্দিন বালিকা বিদ্যালয় কেন্দ্রে টিসিবির সুলভ মূল্যে পণ্য বিক্রি শুরু হয়, চলবে বিকেল চারটা পর্যন্ত। এখানে ৬১৪ কার্ডধারী দিনভর এসব পণ্য কেনার সুযোগ পাবেন।\nবাড়ির কাজ ফেলে সুলভ মূল্যে টিসিবির পণ্য কিনতে এসেছেন নগরের বৈরাগীপাড়া এলাকার বাসিন্দা আনজুমান আরা (৬৫)। ছয়জনের সংসারে অনেক কষ্ট। তিনি বলেন, ‘টিসিবির এই ৪টা জিনিস কিনতে ৪৭০ টাকা লাগবে। সেটে এই জিনিস কয়টা বাজার থাকি কিনবার গেইলে আরও ৩৫০ টাকা বেশি লাগিল হয়। তাই কাজ কাম ফেলে ছুটি আসছি।’\nটিসিবি রংপুর আঞ্চলিক কার্যালয়ের সহকারী পরিচালক জামাল উদ্দিন বলেন, সাশ্রয়ী মূল্যে টিসিবির কার্যক্রম জেলার ছয়টি কেন্দ্রে শুরু হয়েছে। এতে প্রথম দিন ৪ হাজার ৬২২ জন সুবিধাভোগী কার্ডধারীরা পণ্য পাবেন। পবিত্র রমজান মাস উপলক্ষে ১ কেজি ছোলা, ১ কেজি চিনি, ২ কেজি মসুর ডাল ও ২ লিটার সয়াবিন তেলের প্যাকেজ মূল্য ৪৭০ টাকা। একেক কার্ডধারী মাসে একবার করে এসব পণ্য পাবেন।"
    },
    {
        "url": "https://www.prothomalo.com/business/economics/q6fexbeu8e",
        "title": "স্পট মার্কেট থেকে ৬১৮ কোটি টাকার এলএনজি কিনছে পেট্টোবাংলা | প্রথম আলো",
        "meta_description": "আজ বৃহস্পতিবার অর্থমন্ত্রী আ হ ম মুস্তফা কামালের সভাপতিত্বে সরকারি ক্রয়সংক্রান্ত মন্ত্রিসভা কমিটির সভায় এলএনজি আমদানিসহ ১২টি ক্রয় প্রস্তাব অনুমোদন করা হয়েছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo%2Fimport%2Fmedia%2F2018%2F05%2F24%2Ff3a19bba84c915c8f07a1354f62867c8-5b06dfd766c84.jpg?auto=format%2Ccompress&fmt=webp&format=webp&w=300&dpr=1.3",
        "published_date": "2023-03-09T22:28:00",
        "keywords": [
            "বাণিজ্য মন্ত্রণালয়",
            "চিনি",
            "সয়াবিন তেল",
            "টিসিবি"
        ],
        "last_scraped": "2024-10-07T14:41:44.613997",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "সুইজারল্যান্ড থেকে আরও ৩৩ লাখ ৬০ হাজার এমবিটিইউ (মিলিয়ন ব্রিটিশ থার্মাল ইউনিট) তরলীকৃত প্রাকৃতিক গ্যাস (এলএনজি) আমদানির সিদ্ধান্ত নিয়েছে সরকার। \nএতে খরচ হবে ৬১৮ কোটি টাকা। আজ বৃহস্পতিবার অর্থমন্ত্রী আ হ ম মুস্তফা কামালের সভাপতিত্বে সরকারি ক্রয়সংক্রান্ত মন্ত্রিসভা কমিটির সভায় এলএনজি আমদানিসহ ১২টি ক্রয় প্রস্তাব অনুমোদন করা হয়েছে। এর আগে গত ২৮ ফেব্রুয়ারি ৫৭৪ কোটি টাকায় দেশটি থেকে ৩২ লাখ ৬০ হাজার এমবিটিইউ এলএনজি আমদানির সিদ্ধান্ত হয়।\nঅর্থ মন্ত্রণালয়ের পাঠানো বিবৃতিতে জানানো হয়, সুইজারল্যান্ডের টোটাল ইঞ্জিনিয়ারিং গ্যাস অ্যান্ড পাওয়ার লিমিটেড কোম্পানি থেকে এই এলএনজি কেনা হবে। \nপেট্রোবাংলা এই এলএনজি আমদানি করবে। এর আগে গত ২৮ ফেব্রুয়ারি সুইস কোম্পানি ভিটল থেকে ৫৭৪ কোটি টাকায় ৩২ লাখ এমবিটিইউ এলএনজি আমদানির সিদ্ধান্ত নেয় সরকার। সে ক্ষেত্রে প্রতি ইউনিট (এমবিটিইউ) এলএনজির দাম পড়ে ১৬ দশমিক ১০ ডলার। প্রায় সাত মাস বন্ধ থাকার পর গত ১ ফেব্রুয়ারি সরকারি ক্রয়সংক্রান্ত মন্ত্রিসভা কমিটি চলতি অর্থবছরে প্রথমবারের মতো স্পট মার্কেট থেকে এলএনজি আমদানির অনুমোদন দেয়।\nমূল্যবৃদ্ধির কারণে লোকসান কমাতে গত জুলাইয়ে স্পট মার্কেট থেকে এলএনজি কেনা বন্ধ করে দেয় পেট্রোবাংলা। ফলে দৈনিক গ্যাসের সরবরাহ ৪০-৪৫ কোটি ঘনফুট কমে যায়। এর প্রভাব পড়ে সব খাতে। সংকট মোকাবিলায় সরকার ঘোষণা দিয়ে বিদ্যুতে লোডশেডিং শুরু করে। শিল্পমালিকেরা বাড়তি দামে হলেও গ্যাস সরবরাহের নিশ্চয়তা চেয়ে সরকারের বিভিন্ন পর্যায়ে বারবার বৈঠক করে। তারই পরিপ্রেক্ষিতে গত ২৮ জানুয়ারি সরকারি নির্বাহী আদেশে বিদ্যুৎ ও শিল্প খাতে ১৭৯ শতাংশ পর্যন্ত গ্যাসের দাম বাড়ানো হয়। এরপর স্পট মার্কেট থেকে এলএনজি কেনার উদ্যোগ নেয় সরকার।\nদেশি-বিদেশি দুই প্রতিষ্ঠান থেকে ৬০ হাজার টন ইউরিয়া সার কেনার প্রস্তাবও অনুমোদন দিয়েছে সরকারি ক্রয়সংক্রান্ত মন্ত্রিসভা কমিটি। তাতে খরচ ধরা হয়েছে প্রায় ২১৩ কোটি টাকা। ৬০ হাজার টন সারের মধ্যে বাংলাদেশি প্রতিষ্ঠান কর্ণফুলী ফার্টিলাইজার কোম্পানি (কাফকো) থেকে ৩০ হাজার টন ইউরিয়া সার কিনবে বাংলাদেশ কেমিক্যাল ইন্ডাস্ট্রিজ করপোরেশন (বিসিআইসি)। এতে ব্যয় হবে প্রায় ১০৬ কোটি টাকা। এ ছাড়া বিসিআইসির মাধ্যমে সৌদি আরবের সাবিক এগ্রি-নিউট্রিয়েন্টস কোম্পানির কাছ থেকে প্রায় ১০৭ কোটি টাকায় কেনা হবে বাকি ৩০ হাজার টন বাল্ক গ্র্যানুলার ইউরিয়া সার।\nদেশি–বিদেশি দুই প্রতিষ্ঠান থেকে ২৫ হাজার টন চিনি কিনবে সরকার। এ জন্য খরচ ধরা হয়েছে প্রায় ২০১ কোটি ২৪ লাখ টাকা। দেশীয় প্রতিষ্ঠান গ্লোবাল করপোরেশন ও সংযুক্ত আরব আমিরাতের (ইউএই) গোল্ডেন উইন জেনারেল ট্রেডিং এফজেডইর কাছ থেকে এসব চিনি কেনা হবে। দেশীয় প্রতিষ্ঠান থেকে সরকার যে দামে চিনি কিনছে, ইউএইর কাছ থেকে কেনা হচ্ছে তার অর্ধেকেরও কম দামে।\nঅর্থ মন্ত্রণালয় জানিয়েছে, ট্রেডিং করপোরেশন অব বাংলাদেশ বা টিসিবির জন্য এসব চিনি কেনা হচ্ছে। এর মধ্যে গ্লোবাল করপোরেশন থেকে সাড়ে ১২ হাজার টন চিনি কেনা হচ্ছে ১৩২ কোটি ৫০ লাখ টাকায়। আর সম পরিমাণ চিনি ইউএইর গোল্ডেন উইন জেনারেল ট্রেডিং এফজেডই থেকে কেনা হচ্ছে প্রায় ৬৯ কোটি টাকায়।"
    },
    {
        "url": "https://www.prothomalo.com/bangladesh/district/ak1r4k5smf",
        "title": "কম দামে পেয়ে খুশি ক্রেতা | প্রথম আলো",
        "meta_description": "রংপুর নগরের গুপ্তপাড়ার বাসিন্দা আশিক ইকবাল। ষাটোর্ধ্ব আশিক একজন সাংস্কৃতিক কর্মী। পাশাপাশি তিনি একটি স্কুল পরিচালনা করেন। তবে সেই স্কুলের অবস্থা খুব একটা ভালো নয়। ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2023-03%2F1039aa7c-b65f-4d31-b938-9c35e8b8d726%2FRANGPUR_DH0494_20230309_IMG_1973.jpg?rect=0%2C2%2C1800%2C1200&auto=format%2Ccompress&fmt=webp&format=webp&w=640&dpr=1.3",
        "published_date": "2023-03-10T13:18:00",
        "keywords": [
            "টিসিবি",
            "নিত্য পণ্য",
            "রংপুর",
            "রংপুর বিভাগ",
            "মূল্য হ্রাস",
            "দ্রব্যমূল্য"
        ],
        "last_scraped": "2024-10-07T14:42:01.414021",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "রংপুর নগরের গুপ্তপাড়ার বাসিন্দা আশিক ইকবাল। ষাটোর্ধ্ব আশিক একজন সাংস্কৃতিক কর্মী। পাশাপাশি তিনি একটি স্কুল পরিচালনা করেন। তবে সেই স্কুলের অবস্থা খুব একটা ভালো নয়। নিত্যপণ্যের লাগামহীন মূল্যবৃদ্ধিতে স্ত্রী ও এক সন্তান নিয়ে সংসার চালাতে হিমশিম খাচ্ছেন আশিক। তাই সাশ্রয়ে টিসিবির পণ্য কিনতে শহরের সালেমা বালিকা উচ্চবিদ্যালয়ের সামনে এসেছেন তিনি। \nআশিক ছাড়াও নগরের নিম্ন আয়ের বেশির ভাগ মানুষের গল্প এখন এমনই। গতকাল বৃহস্পতিবার সকালে রংপুর নগরের তাঁতিপাড়া সেতুর পাশে, মোসলেম উদ্দিন বালিকা উচ্চবিদ্যালয়, সালেমা বালিকা উচ্চবিদ্যালয়, শালবন মাধ্যমিক বিদ্যালয়, সদর উপজেলার মোমিনপুর ইউনিয়ন পরিষদ চত্বর ও দক্ষিণ মোমিনপুর মিলের পাড়সহ ছয়টি কেন্দ্রে ট্রেডিং করপোরেশন অব বাংলাদেশ (টিসিবি) সুলভ মূল্যে তেল, ডাল, চিনি ও ছোলা বুট বিক্রি করছে। এ সময় কার্ডধারী পরিবারের লোকজনের সঙ্গে এই প্রতিবেদকের কথা হয়।\nআসন্ন পবিত্র রমজান উপলক্ষে নিত্যপ্রয়োজনীয় পণ্যের মূল্য সহনীয় পর্যায়ে রাখতে সরকারকর্তৃক নির্ধারিত উপকারভোগী পরিবারের মধ্যে আজ থেকে সাশ্রয়ী মূল্যে টিসিবির পণ্য বিক্রয় কার্যক্রম শুরু করা হয়েছে। আজ সকাল ১০টায় আনুষ্ঠানিকভাবে তাঁতিপাড়া সেতুর পাশে সাশ্রয়ী মূল্যে টিসিবির কার্যক্রমের উদ্বোধন করেন জেলা প্রশাসক চিত্রলেখা নাজনীন।\nএই কেন্দ্র থেকে তেল, ডাল, চিনি ও ছোলা বুট কিনে বাড়ি ফিরছিলেন সমর কুমার অধিকারী। তিনি বলেন, ‘বাজারোত শোগ জিনিসের দাম বাড়ছে। কম দামে পণ্য পায়া হামার মতো গরিব মানুষের অনেক উপকার হইছে।’\nএদিকে নগরের সালেমা বালিকা উচ্চবিদ্যালয়ের সামনের কেন্দ্রে বেলা ১১টায় থেকে পণ্য বিক্রি শুরু হয়। তবে সকাল থেকেই সেখানে ক্রেতাদের লম্বা সারি তৈরি হয়। সকাল ৯টায় গিয়ে দেখা যায়, টিসিবির পণ্য পেতে আশপাশের বিভিন্ন এলাকা থেকে লোকজন ছুটে এসেছেন। গুপ্তপাড়ার বাসিন্দা সোনালী ব্যাংকের সাবেক কর্মকর্তা তৈয়বুর রহমান ছিলেন অপেক্ষমাণ সারিতে। তিনি বলেন, ‘নিত্যপণ্যের সব জিনিসের দাম বেড়েই চলেছে। বাজারে গিয়ে জিনিসপত্র কিনতে হিমশিম খেতে হচ্ছে। এখন এই কার্ডই ভরসা। একটা কার্ডে কত যে উপকার হয়েছে, তা কী করে বুঝাই!’\nবাড়ির কাজ ফেলে সুলভ মূল্যে টিসিবির পণ্য কিনতে এসেছেন নগরের বৈরাগীপাড়া এলাকার বাসিন্দা আনজুমান আরা (৬৫)। ছয়জনের\nসংসারে অনেক কষ্ট। তিনি বলেন, ‘টিসিবির এই ৪টা জিনিস কিনতে ৪৭০ টাকা লাগবে। সেটে এই জিনিস কয়টা বাজার থাকি কিনবার গেইলে আরও ৩৫০ টাকা বেশি লাগিল হয়।"
    },
    {
        "url": "https://www.prothomalo.com/bangladesh/district/artp1i73gt",
        "title": "অনেক দরিদ্র পরিবার পাচ্ছে না টিসিবির পণ্য  | প্রথম আলো",
        "meta_description": "ডাল, চিনি, তেলসহ নিত্যপ্রয়োজনীয় পণ্যের দামের ঊর্ধ্বগতিতে দিশাহারা মানুষ। আয়ের তুলনায় ব্যয় বেড়ে যাওয়ায় সাধারণ মানুষের জীবনযাপন কষ্টসাধ্য হয়ে পড়েছে। ",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2022-11-11T12:13:00",
        "keywords": [
            "বেড়া",
            "পাবনা",
            "টিসিবি"
        ],
        "last_scraped": "2024-10-07T14:42:18.514576",
        "source": "প্রথম আলো",
        "old": true,
        "author": "প্রতিনিধি",
        "content": "ডাল, চিনি, তেলসহ নিত্যপ্রয়োজনীয় পণ্যের দামের ঊর্ধ্বগতিতে দিশাহারা মানুষ। আয়ের তুলনায় ব্যয় বেড়ে যাওয়ায় সাধারণ মানুষের জীবনযাপন কষ্টসাধ্য হয়ে পড়েছে। এ অবস্থায় বাজারমূল্যের চেয়ে কিছুটা কম দামে পাওয়ায় ট্রেডিং করপোরেশন অব বাংলাদেশের (টিসিবি) পণ্য পেতে মরিয়া হয়ে ছুটছেন পাবনার বেড়া উপজেলার নিম্ন আয়ের মানুষ। এই ভিড়ে পণ্য পেতে পাঁচ–ছয় ঘণ্টা লাইনে দাঁড়িয়ে অপেক্ষা করতে হচ্ছে।\nঅন্যদিকে এই নিত্যপণ্য ওয়ার্ড কাউন্সিলর এবং ইউপি চেয়ারম্যানদের তালিকাভুক্ত কার্ডধারী ছাড়া কেউ পাচ্ছেন না। কার্ডধারীর বাইরে অসংখ্য দরিদ্র ও নিম্ন আয়ের মানুষ টিসিবির বিক্রয়কেন্দ্রগুলোতে পণ্যের আশায় দীর্ঘক্ষণ লাইনে দাঁড়িয়ে থাকছেন। কিন্তু শেষ পর্যন্ত তাঁদের ফিরতে হচ্ছে খালি হাতে। এ অবস্থায় টিসিবির কার্ডের সংখ্যা বাড়ানোর দাবি জানিয়েছেন সর্বস্তরের মানুষ।\nউপজেলা প্রশাসন সূত্রে জানা গেছে, বেড়া উপজেলায় টিসিবির পণ্যের জন্য ২২ হাজার ১০৫টি কার্ড বরাদ্দ রয়েছে। প্রত্যেক কার্ডধারী মাসে একবার করে কম দামে ডাল, চিনি, তেলসহ নিত্যপণ্য কেনার সুযোগ পাচ্ছেন। প্রত্যেক কার্ডধারীকে ৪০৫ টাকার বিনিময়ে দুই কেজি করে ডাল, চিনি ও তেল দেওয়া হচ্ছে। খোলাবাজারে এসব পণ্যের দাম ৭০০ টাকার বেশি। ফলে টিসিবির পণ্য পেতে প্রতিটি বিক্রয়কেন্দ্রে উপচে পড়া ভিড়।\nসাধারণ মানুষের অভিযোগ, কার্ড তৈরির দায়িত্বপ্রাপ্ত ওয়ার্ড কাউন্সিলর ও ইউপি চেয়ারম্যান-সদস্যরা তাঁদের অনুসারী ও পছন্দের লোকদের কার্ড দিয়েছেন। কোনো কোনো পরিবারের একাধিক সদস্যকে কার্ড দেওয়া হয়েছে। এ ছাড়া টিসিবি এত দিন যে পণ্য বিক্রি করেছে, সেখানে সবার জন্য লাইনে দাঁড়ানোর সুযোগ ছিল। কিন্তু এখন শুধু কার্ডধারীদের পণ্য দেওয়া হচ্ছে। ফলে বাকি লোকজন লাইনে দাঁড়িয়ে কম দামে পণ্য কেনার সুযোগ পাচ্ছেন না।\nগত বুধবার বেড়া পৌর এলাকার দত্তকান্দি মহল্লার বিক্রয়কেন্দ্রে গিয়ে মানুষের দীর্ঘ লাইন দেখা যায়। ওই বিক্রয়কেন্দ্রে ১ হাজার ২৯৬ জন কার্ডধারীর মধ্যে ডাল, চিনি ও তেল বিক্রি করা হয়। এ ছাড়া কার্ডধারীর বাইরেও অসংখ্য নিম্ন আয়ের মানুষকে ঘণ্টার পর ঘণ্টা লাইনে দাঁড়িয়ে অপেক্ষা করতে দেখা যায়। তবে কার্ড না থাকায় শেষ পর্যন্ত তাঁরা খালি হাতে ফিরে যান। ফিরে যাওয়া এসব মানুষের কেউ কেউ পণ্য না পেয়ে কেঁদে ফেলেন।\nবেড়া উপজেলা নির্বাহী কর্মকর্তা (ইউএনও) মোহা. সবুর আলী বলেন, ‘দু-এক জায়গায় অতিরিক্ত কার্ড দেওয়ার অভিযোগ পেয়েছি। তবে এ ক্ষেত্রে আমাদের উপজেলা প্রশাসনের তদারককারী কর্মকর্তারা কঠোর দৃষ্টি রাখছেন। এতে একই ব্যক্তি বা পরিবার অতিরিক্ত পণ্য কেনার সুযোগ বন্ধ হওয়ায় প্রত্যেক বৈধ কার্ডধারী পণ্য কেনার সুযোগ পাচ্ছেন।’ এক প্রশ্নের জবাবে ইউএনও বলেন, আপাতত এ উপজেলার জন্য নির্ধারিত ২২ হাজার ১০৫টি কার্ডের বাইরে অতিরিক্ত আর কোনো কার্ড দেওয়ার পরিকল্পনা নেই।"
    },
    {
        "url": "https://www.prothomalo.com/opinion/editorial/z5e8ec6y9w",
        "title": "বেড়া উপজেলায় অনিয়ম নিয়ে ব্যবস্থা নিন | প্রথম আলো",
        "meta_description": "করোনা মহামারির পর থেকে কয়েক দফা দ্রব্যমূল্যের ঊর্ধ্বগতির কারণে জনজীবন বিপর্যস্ত। এতে সবচেয়ে ভুক্তভোগী হন দরিদ্র ও নিম্ন আয়ের মানুষেরা। মধ্যবিত্ত পরিবারগুলোও হিমশিম অবস্থায় পড়ে যায়।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2020-10%2F34a1ca18-987b-4031-87a1-629ccd32714a%2Feditorial.png?rect=0%2C0%2C1600%2C1067&auto=format%2Ccompress&fmt=webp&format=webp&w=640&dpr=1.3",
        "published_date": "2022-11-13T08:16:00",
        "keywords": [
            "সম্পাদকীয়",
            "টিসিবি",
            "নিত্য পণ্য",
            "অনিয়ম"
        ],
        "last_scraped": "2024-10-07T14:42:34.604537",
        "source": "প্রথম আলো",
        "old": true,
        "author": "সম্পাদকীয়",
        "content": "করোনা মহামারির পর থেকে কয়েক দফা দ্রব্যমূল্যের ঊর্ধ্বগতির কারণে জনজীবন বিপর্যস্ত। এতে সবচেয়ে ভুক্তভোগী হন দরিদ্র ও নিম্ন আয়ের মানুষেরা। মধ্যবিত্ত পরিবারগুলোও হিমশিম অবস্থায় পড়ে যায়।\nফলে সাশ্রয়ী মূল্যে ট্রেডিং করপোরেশন অব বাংলাদেশের (টিসিবি) পণ্য বিক্রির ট্রাকের পেছনে আমরা দৌড়াতে দেখি সাধারণ মানুষকে। তৈরি হয় নানা বিশৃঙ্খল পরিস্থিতিও। রাজনৈতিকভাবেও সমালোচিত হয়। টিসিবির পণ্য কেনার সেই দৌড়ের দৃশ্য এখন আর দেখা যায় না।\nকারণ, সরকার এই পণ্য কিনতে এলাকায় এলাকায় সুবিধাভোগীদের জন্য কার্ড করে বিতরণ করেছে। সেই কার্ড দেখালেই পাওয়া যাচ্ছে টিসিবির পণ্য। যেহেতু স্থানীয় জনপ্রতিনিধিরা এ কার্ড বিতরণ করছেন, সেখানে দলীয় প্রীতি ও স্বজনপ্রীতি দেখা যাচ্ছে। এমনকি অর্থের বিনিময়েও বিক্রি হচ্ছে সেই কার্ড। এমনটিই আমরা দেখছি পাবনার বেড়া উপজেলায়।\nরাশিয়া-ইউক্রেন যুদ্ধের কারণে বৈশ্বিক পরিস্থিতির ধাক্কায় সাধারণ মানুষের জীবনযাপন কষ্টসাধ্য হয়ে পড়েছে। আয়ের তুলনায় বেড়ে গেছে ব্যয়। কার্ডধারীরা টিসিবির বিক্রয়কেন্দ্রে ভিড় করছেন। পণ্য পেতে পাঁচ থেকে ছয় ঘণ্টা পর্যন্ত লাইনে দাঁড়িয়ে অপেক্ষা করতে হচ্ছে।\n৩০০ টাকা সাশ্রয়ের জন্য এমনটা কষ্ট করতে হচ্ছে তাঁদের। তবে কার্ডধারীদের বাইরেও অসংখ্য দরিদ্র ও নিম্ন আয়ের মানুষ বিক্রয়কেন্দ্রগুলোতে পণ্যের আশায় দীর্ঘক্ষণ লাইনে দাঁড়িয়ে থাকছেন। যদিও শেষ পর্যন্ত তাঁদের ফিরতে হচ্ছে খালি হাতে। ফিরে যাওয়া এসব মানুষের কেউ কেউ পণ্য না পেয়ে কেঁদে ফেলছেন। এ অবস্থায় টিসিবির কার্ডের সংখ্যা বাড়ানোর দাবি উঠেছে।\nবেড়া উপজেলায় টিসিবির পণ্যের জন্য ২২ হাজার ১০৫টি কার্ড বরাদ্দ রয়েছে। প্রত্যেক কার্ডধারী মাসে একবার করে কম দামে ডাল, চিনি, তেলসহ নিত্যপণ্য কেনার সুযোগ পাচ্ছেন। তবে সাধারণ মানুষের মধ্য থেকেই অভিযোগ উঠেছে, ওয়ার্ড কাউন্সিলর ও ইউপি চেয়ারম্যান-মেম্বাররা তাঁদের অনুসারী ও পছন্দের লোকদের কার্ড দিয়েছেন। কোনো কোনো পরিবারের একাধিক সদস্যকেও দেওয়া হয়েছে কার্ড।\nএ ব্যাপারে উপজেলা প্রশাসনের বক্তব্য, দু-এক জায়গায় অতিরিক্ত কার্ড দেওয়ার অভিযোগ পেয়েছেন তাঁরা। তবে প্রশাসনের তদারককারী কর্মকর্তারা কঠোর দৃষ্টি রাখায় একই ব্যক্তি বা পরিবার অতিরিক্ত পণ্য কেনার সুযোগ পাচ্ছেন না।\nটিসিবির কার্ড বিতরণ নিয়ে অভিযোগ নতুন নয়। সব জায়গায় এমনই বক্তব্য দিয়ে থাকে প্রশাসন। প্রকৃত দরিদ্র ও নিম্ন আয়ের মানুষেরাই যেন এ কার্ড পান, সেটি নিশ্চিত করা হোক। এ ছাড়া কার্ডের সংখ্যা আরও বাড়ানো হোক।"
    },
    {
        "url": "https://www.prothomalo.com/business/economics/77e3s2ycnk",
        "title": "টিসিবির জন্য ২.২০ কোটি লিটার সয়াবিন তেল কিনবে সরকার | প্রথম আলো",
        "meta_description": "স্থানীয়ভাবে উন্মুক্ত দরপত্র পদ্ধতিতে কেনা হচ্ছে সয়াবিন তেল। প্রতি লিটার সয়াবিন তেলের দাম পড়বে প্রায় ১৫৭ টাকা।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-11%2F11a71768-fc97-40c5-b40e-541e08bbe198%2Fprothomalo_import_media_2015_10_25_c41ea0e10640fc901047b0b6677189de_27.webp?auto=format%2Ccompress&fmt=webp&format=webp&w=640&dpr=1.3",
        "published_date": "2022-11-30T20:48:00",
        "keywords": [
            "টিসিবি",
            "অর্থনীতি",
            "বাণিজ্য মন্ত্রণালয়"
        ],
        "last_scraped": "2024-10-07T14:42:50.088418",
        "source": "প্রথম আলো",
        "old": true,
        "author": "বিশেষ প্রতিনিধি",
        "content": "সরকারি বিক্রয়কারী সংস্থা ট্রেডিং করপোরেশন অব বাংলাদেশের (টিসিবি) জন্য ২ কোটি ২০ লাখ লিটার সয়াবিন তেল কিনছে সরকার। এতে খরচ হবে ৩৪৫ কোটি ৩৫ লাখ টাকা।\nআজ বুধবার অর্থমন্ত্রী আ হ ম মুস্তফা কামালের সভাপতিত্বে অনুষ্ঠিত সরকারি ক্রয়সংক্রান্ত মন্ত্রিসভা কমিটির ভার্চ্যুয়াল বৈঠকে এ বিষয়ে প্রস্তাব অনুমোদিত হয়। বৈঠক শেষে মন্ত্রিপরিষদ বিভাগের অতিরিক্ত সচিব সাঈদ মাহবুব খান সাংবাদিকদের এ তথ্য জানান।\nসাঈদ মাহবুব খান বলেন, টিসিবির জন্য স্থানীয়ভাবে উন্মুক্ত দরপত্র পদ্ধতিতে ২ কোটি ২০ লাখ লিটার সয়াবিন তেল কেনার প্রস্তাব অনুমোদন দিয়েছে ক্রয় কমিটি। প্রতি লিটার তেলের দাম পড়বে ১৫৬ দশমিক ৯৮ টাকা। এর আগে গত ৩ নভেম্বর টিসিবির জন্য ৫৫ লাখ লিটার সয়াবিন তেল কেনার প্রস্তাব অনুমোদিত হয়। তখন দাম ছিল ১৬২ দশমিক ৯৪ টাকা। তারও আগে গত ১৯ অক্টোবর ক্রয় কমিটি টিসিবির জন্য ১ কোটি ১০ লাখ লিটার সয়াবিন তেল কেনার প্রস্তাব অনুমোদন করেছিল প্রতি লিটার ১৭১ দশমিক ৮৫ টাকা দরে।\nএদিকে কানাডা ও মরক্কো থেকে ৮০ হাজার টন সার কেনার দুটি আলাদা প্রস্তাব অনুমোদন করেছে ক্রয় কমিটি। এতে খরচ হবে ৫০৮ কোটি ৪৯ লাখ টাকা। অতিরিক্ত সচিব সাঈদ মাহবুব খান জানান, বাংলাদেশ কৃষি উন্নয়ন করপোরেশন কর্তৃক রাষ্ট্রীয় পর্যায়ে চুক্তির আওতায় কেনা হবে এ সার।"
    },
    {
        "url": "https://www.prothomalo.com/opinion/editorial/j6ergsffg3",
        "title": "উৎপাদন ও সরবরাহ দুটোই বাড়াতে হবে | প্রথম আলো",
        "meta_description": "বিশ্ব খাদ্য সংস্থার জরিপ অনুযায়ী, ৩৭ শতাংশ মানুষের আয় কমে যাওয়া এবং ৮৮ শতাংশ মানুষের ব্যয় বেড়ে যাওয়া খাদ্যনিরাপত্তাহীনতারই ইঙ্গিত। বেঁচে থাকার জন্য মানুষের সর্বাগ্রে প্রয়োজন খাদ্য। সেই খাদ্যপণ্যের দাম বেড়ে যাওয়ার পাশাপাশি মানুষের আয় কমে গেলে পরিস্থিতি কতটা ভয়াবহ হতে পারে, অনুমান করা কঠিন নয়।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2020-10%2F1d63e6da-a8a2-4b30-a01c-0443c6229cd7%2Feditorial_3.png?rect=0%2C0%2C1600%2C1067&auto=format%2Ccompress&fmt=webp&format=webp&w=640&dpr=1.3",
        "published_date": "2022-12-03T09:11:00",
        "keywords": [
            "সম্পাদকীয়",
            "খাদ্যদ্রব্য",
            "জ্বালানি",
            "টিসিবি",
            "কারখানা",
            "শিল্প"
        ],
        "last_scraped": "2024-10-07T14:43:06.646535",
        "source": "প্রথম আলো",
        "old": true,
        "author": "সম্পাদকীয়",
        "content": "বিশ্ব খাদ্য সংস্থার জরিপ অনুযায়ী, ৩৭ শতাংশ মানুষের আয় কমে যাওয়া এবং ৮৮ শতাংশ মানুষের ব্যয় বেড়ে যাওয়া খাদ্যনিরাপত্তাহীনতারই ইঙ্গিত। বেঁচে থাকার জন্য মানুষের সর্বাগ্রে প্রয়োজন খাদ্য। সেই খাদ্যপণ্যের দাম বেড়ে যাওয়ার পাশাপাশি মানুষের আয় কমে গেলে পরিস্থিতি কতটা ভয়াবহ হতে পারে, অনুমান করা কঠিন নয়।\nবিশ্ব খাদ্য কর্মসূচির (ডব্লিউএফপি) ‘বাংলাদেশের খাদ্যনিরাপত্তা ও বিপন্নতা পর্যবেক্ষণ’ শীর্ষক প্রতিবেদন প্রকাশ করে ২২ নভেম্বর। এতে বলা হয়, সেপ্টেম্বর মাসে ৩৭ শতাংশ মানুষের আয় কমেছে। আয় কমার কারণ, কেউ চাকরি হারিয়েছেন, কেউ প্রতিদিন কাজ পাচ্ছেন না, আবার কারও আয় কমেছে পণ্যের মূল্যবৃদ্ধি ও আগের চেয়ে কম সহায়তা পাওয়ায়। ৮৮ শতাংশ মানুষের ব্যয় বেড়ে যাওয়ার কারণ প্রধানত খাদ্যপণ্যের দাম বেড়ে যাওয়া।\nএরপর আছে জ্বালানি তেলের মূল্য ও পরিবহন ব্যয় বৃদ্ধি, অসুস্থতা ও চিকিৎসার ব্যয়। গবেষণায় দেখা যায়, এ ধরনের আর্থিক সংকটে মানুষ পুষ্টিকর খাবার কেনা কমিয়ে দিয়ে অপেক্ষাকৃত কম দামি খাবার কেনার দিকে ঝুঁকে পড়েন। এসব খাবারে সাধারণত পুষ্টিকর উপাদান কম থাকে এবং শর্করা বেশি থাকে, যা একজন মানুষের সুস্থভাবে বেড়ে ওঠার পথে বাধা তৈরি করে।\nডব্লিউএফপি গত জুলাই থেকে প্রতি মাসে এ প্রতিবেদন প্রকাশ করে আসছে। টেলিফোন সাক্ষাৎকারের মাধ্যমে ১ হাজার ২০০ মানুষের সাক্ষাৎকার নিয়ে প্রতিবেদনটি তৈরি করা হয়। সে ক্ষেত্রে যেসব মানুষ টেলিফোনসেবার বাইরে আছেন, তঁারা স্বাভাবিকভাবে জরিপ থেকে বাদ পড়েছেন।\nপ্রতিবেদনে কয়েকটি ইতিবাচক দিক হলো মাঝারি ও মারাত্মক খাদ্যনিরাপত্তাহীনতায় থাকা মানুষের হার কমেছে। জুলাইয়ে যে হার ২৯ শতাংশ ছিল, তা কমে সেপ্টেম্বরে হয়েছে ১৭ শতাংশ। খাবার কিনতে ধার করা, চিকিৎসকের কাছে না যাওয়ার মতো খাপ খাওয়ানোর ব্যবস্থা নিতে বাধ্য হওয়া মানুষের হারও কিছুটা কমেছে। সেপ্টেম্বরে চাপে বা সংকটে পড়ে ওই ধরনের কৌশল নিতে বাধ্য হওয়া মানুষের হার দাঁড়িয়েছে ৩৪ শতাংশ। জুলাইয়ে তা ছিল ৪৮ শতাংশ। তথ্য বিশ্লেষণে দেখা যায়, এই তিন মাসে সবচেয়ে বেশি মানুষের আয় কমেছিল আগস্টে, ৪৩ শতাংশ। সেপ্টেম্বরে পরিস্থিতির কিছুটা উন্নতি হয়েছে (৩৭ শতাংশ), তবে জুলাইয়ের পর্যায়ে ওঠেনি।\nএই জরিপে বিভাগওয়ারি খাদ্যনিরাপত্তার যে চিত্র তুলে ধরা হয়েছে, তা খুবই উদ্বেগজনক। জরিপে দেখা যায়, সিলেট বিভাগের শতভাগ মানুষ খাদ্যনিরাপত্তাহীনতার (আংশিক, মাঝারি ও মারাত্মক) মধ্যে রয়েছেন। মাঝারি ও মারাত্মক খাদ্যনিরাপত্তাহীনতায় থাকা মানুষের হার বরিশাল বিভাগে ২৬, খুলনায় ২২, চট্টগ্রামে ১৮, রংপুরে ১৭, ঢাকায় ১৩, রাজশাহীতে ১২ ও ময়মনসিংহে ৯ শতাংশ। মাঝারি ও মারাত্মক খাদ্যনিরাপত্তাহীনতায় থাকা মানুষের জাতীয় গড় হার ১৭ শতাংশ। ডব্লিউএফপির মতে, ৪২ শতাংশ মানুষের খাদ্যসহায়তা, স্বাস্থ্যসহায়তা ২৬, শিক্ষা ১৭ এবং বাসস্থানের সহায়তা দরকার ৯ শতাংশের। কিন্তু বাস্তবে মানুষ মাত্র ১০ শতাংশ মানুষ এ সহায়তা পাচ্ছে।\nএ অবস্থায় যেসব অঞ্চলে মানুষ খাদ্যনিরাপত্তাহীনতায় আছে, সেসব অঞ্চলে সরকারের খাদ্যসহায়তা বাড়াতে হবে। মানুষ না খেয়ে মারা যাচ্ছে না, এ ভেবে আত্মসন্তুষ্টির সুযোগ নেই। মানুষ কী খাচ্ছে, সেই খাদ্যে তার পুষ্টির চাহিদা মিটছে কি না, সেটাও গুরুত্বের সঙ্গে ভাবতে হবে। \nটিসিবির মাধ্যমে খাদ্যপণ্যের সরবরাহ বাড়ানো হলে খোলাবাজারে দাম কিছুটা হলেও কমবে। সে ক্ষেত্রে মানুষ বর্তমান আয়েও বেশি খাদ্যপণ্য কিনতে পারবেন। বন্ধ হয়ে যাওয়া শিল্পকারখানা চালু ও চালু কারখানায় নিরবচ্ছিন্ন বিদ্যুৎ সরবরাহ থাকলে শিল্পপণ্যের উৎপাদনের সঙ্গে মানুষের কর্মসংস্থানও বাড়বে।"
    },
    {
        "url": "https://www.prothomalo.com/bangladesh/district/hj4jmlpkso",
        "title": "টিসিবির পণ্য কালোবাজারে বিক্রির চেষ্টা, ডিলারের লাইসেন্স বাতিলের সুপারিশ | প্রথম আলো",
        "meta_description": " মৌলভীবাজারের কুলাউড়ায়  টিসিবির বিভিন্ন পণ্য কালোবাজারে বিক্রির চেষ্টার অভিযোগে এক পরিবেশকের (ডিলার) লাইসেন্স বাতিলের সুপারিশ করেছে উপজেলা প্রশাসন। আজ মঙ্গলবার লাইসেন্স বাতিলের জন্য উপজেলা প্রশাসনসংশ্লিষ্ট কর্তৃপক্ষের কাছে চিঠি দিয়েছে। ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-12%2F09f2cc7f-5822-42a0-ab5c-c828c2835fcf%2FMOULAVIBAZAR_DH0542.JPG?auto=format%2Ccompress&fmt=webp&format=webp&w=640&dpr=1.3",
        "published_date": "2022-12-13T23:42:00",
        "keywords": [
            "অপরাধ",
            "নিত্য পণ্য",
            "টিসিবি",
            "কুলাউড়া",
            "মৌলভীবাজার",
            "সিলেট বিভাগ"
        ],
        "last_scraped": "2024-10-07T14:43:23.298954",
        "source": "প্রথম আলো",
        "old": true,
        "author": "প্রতিনিধি",
        "content": " মৌলভীবাজারের কুলাউড়ায় ট্রেডিং করপোরেশন অব বাংলাদেশের (টিসিবির) বিভিন্ন পণ্য কালোবাজারে বিক্রির চেষ্টার অভিযোগে এক পরিবেশকের (ডিলার) লাইসেন্স বাতিলের সুপারিশ করেছে উপজেলা প্রশাসন। আজ মঙ্গলবার লাইসেন্স বাতিলের জন্য উপজেলা প্রশাসনসংশ্লিষ্ট কর্তৃপক্ষের কাছে চিঠি দিয়েছে। এ ব্যাপারে কুলাউড়া থানায় ওই পরিবেশকের বিরুদ্ধে বিশেষ ক্ষমতা আইনে কুলাউড়ায় থানায় মামলাও হয়েছে।\n অভিযুক্ত পরিবেশকের নাম আশরাফ উদ্দীন ওরফে চিনু। তিনি কুলাউড়া পৌর শহরের উছলাপাড়া এলাকায় থাকেন। সেখানে ‘আশরাফ ট্রেডার্স’ নামের নিজ ব্যবসাপ্রতিষ্ঠানে তিনি টিসিবির পণ্য বিক্রি করেন।\n উপজেলা প্রশাসন ও কুলাউড়া থানার পুলিশের সূত্রে জানা গেছে, ৮ ডিসেম্বর বিকেলে ওই প্রতিষ্ঠানে টিসিবির বরাদ্দ হওয়া চিনি ও ডালের মোড়ক খুলে আলাদা বস্তায় ভরা হচ্ছিল। এ ছাড়া সোয়াবিন তেলের বোতলে ‘টিসিবি’ লেখা লেবেল মুছে ফেলা হচ্ছিল। কালোবাজারে বিক্রির জন্য এ কাজ চলছিল। গোপন সূত্রে খবর পেয়ে বিকেলে উপজেলার সহকারী কমিশনার (ভূমি) মেহেদী হাসান পুলিশ নিয়ে ভ্রাম্যমাণ সেখানে অভিযান চালান। তাঁদের উপস্থিতি টের পেয়ে এ কাজে জড়িত লোকজন দ্রুত সটকে পড়েন। \nপরে সেখান থেকে ৫৫৪ লিটার তেল, ৭৯২ কেজি ডাল, ৪২১ কেজি চিনি ও ২০০ কেজি চাল জব্দ করা হয়। এ ব্যাপারে ওই দিনই কুলাউড়া থানার উপপরিদর্শক (এসআই) পরিমল চন্দ্র দাস বাদী হয়ে টিসিবির পরিবেশক আশরাফ উদ্দীনসহ অজ্ঞাতনামা আরও এক-দুজনকে আসামি করে থানায় মামলা করেন।মামলার সত্যতা নিশ্চিত করে এসআই পরিমল চন্দ্র দাস বলেন, আসামিরা পলাতক। তবে তাঁদের গ্রেপ্তারের চেষ্টা চলছে।\nমুঠোফোনে সহকারী কমিশনার (ভূমি) মেহেদী হাসান বলেন, এ ঘটনায় জড়িত পরিবেশক আশরাফ উদ্দীনের লাইসেন্স বাতিলের জন্য তাঁরা সংশ্লিষ্ট ঊর্ধ্বতন কর্তৃপক্ষের কাছে চিঠি পাঠিয়েছেন।\nএ বিষয়ে টিসিবির মৌলভীবাজার আঞ্চলিক কার্যালয়ের উপপরিচালক ইসমাইল মজুমদার বলেন, আশরাফ উদ্দীনকে সর্বশেষ গত ২৬ নভেম্বর ১ হাজার ৪৩০টি ফ্যামিলি কার্ডের বিপরীতে ১ হাজার ৪৩০ কেজি চিনি, ২ হাজার ৮৬০ লিটার তেল ও ২ হাজার ৮৬০ কেজি ডাল বরাদ্দ দেওয়া হয়। উপজেলা প্রশাসনের চিঠি পেলে ওই পরিবেশকের লাইসেন্স বাতিলের ব্যবস্থা নেওয়া হবে।"
    },
    {
        "url": "https://www.prothomalo.com/business/vkn8xtgfri",
        "title": "টিসিবির ডাল ও চিনির দাম বাড়ল | প্রথম আলো",
        "meta_description": "টিসিবি ডাল ও চিনির দাম কেজিপ্রতি ৫ টাকা বাড়িয়েছে। তাতে বাড়তি খরচ দিয়ে কিনতে হচ্ছে পণ্য।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-01%2F2087bf8b-f89d-4005-a374-edaf66f1fe4d%2F8b598b09ca90d40f057d57cb1617c2f2_5aeb3009f2e64.jpg?auto=format%2Ccompress&fmt=webp&format=webp&w=300&dpr=1.3",
        "published_date": "2022-12-14T18:24:00",
        "keywords": [
            "টিসিবি",
            "চিনি",
            "সয়াবিন তেল"
        ],
        "last_scraped": "2024-10-07T14:43:40.075660",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "একই কার্ডের অধীনে ট্রেডিং করপোরেশন অব বাংলাদেশ (টিসিবি) ও খোলা বাজারে বিক্রি বা ওএমএসের খাদ্যপণ্য দেওয়া যায় কি না, তা নিয়ে কাজ করছে সরকার। এখন টিসিবির পরিবার কার্ডের মাধ্যমে ওএমএস থেকে মাসে ১০ কেজি চাল পাওয়া যাচ্ছে। তবে সরকার চাইছে, দুটি কার্যক্রম এক করতে। যেহেতু দুটি আলাদা সংস্থা এখানে কাজ করছে, সেহেতু কাজটা সহজ হবে না। তবে সরকার চেষ্টা করে যাচ্ছে। আজ বুধবার সকালে রাজধানীর মহাখালীতে ডিসেম্বর মাসে টিসিবির পণ্য বিক্রি কার্যক্রম উদ্বোধনকালে এসব কথা বলেন বাণিজ্যসচিব তপন কান্তি ঘোষ।\nএদিকে টিসিবি আজ থেকে মসুর ডাল ও চিনির দাম কেজিতে ৫ টাকা বাড়িয়ে বিক্রি করছে পরিবার কার্ডধারীদের কাছে। ফলে এখন থেকে একজন ক্রেতাকে প্রতি কেজি ডাল ৭০ ও চিনি ৬০ টাকায় কিনতে হবে। এত দিন প্রতি কেজি ডালের দাম ছিল ৬৫ ও চিনির দাম ছিল ৫৫ টাকা। তবে সয়াবিন তেল আগের দামেই, লিটারপ্রতি ১১০ টাকা দরে বিক্রি হবে। এই দফায় একজন ক্রেতার কাছে এক কেজি চিনি, দুই কেজি মসুর ডাল ও দুই লিটার সয়াবিন তেল বিক্রি করছে টিসিবি। সরকারের ভর্তুকি মূল্যের এসব পণ্য ৪২০ টাকা প্যাকেজে নিতে পারছেন পরিবার কার্ডধারীরা।\nদুটি পণ্যের দাম বাড়িয়ে রাখার বিষয়ে বাণিজ্যসচিব তপন কান্তি ঘোষ বলেন, আন্তর্জাতিক বাজারে নিত্যপ্রয়োজনীয় পণ্যের দাম বাড়তি থাকায় সরকার দাম সমন্বয় করেছে। এতে সরকারের ওপর ভর্তুকির চাপ একটু কমবে। তিনি আরও বলেন, সরকারকে এবার টিসিবির পেছনে মোট ৫ হাজার কোটি টাকার ভর্তুকি দিতে হবে। তাতে মোট কেনাকাটা বাবদ খরচ আসবে ১ হাজার কোটি টাকার মতো।\nএদিকে সরকার এসব পণ্যের সঙ্গে ছোলা ও খেজুর যোগ করে পবিত্র রমজান উপলক্ষে দুবার পণ্য দেওয়ার চিন্তা করছে বলেও জানান বাণিজ্যসচিব তপন কান্তি ঘোষ। এ ছাড়া রমজানের আগে আর কোনো পণ্যের দাম বাড়বে না এবং আন্তর্জাতিক বাজারে পণ্যের দাম কমে এলে টিসিবি পণ্যের দাম কমাবে বলেও মন্তব্য করেন তিনি।\nঅনুষ্ঠানে টিসিবি চেয়ারম্যান মো. আরিফুল হাসানসহ টিসিবি ও বাণিজ্য মন্ত্রণালয়ের ঊর্ধ্বতন কর্মকর্তারা উপস্থিত ছিলেন।"
    },
    {
        "url": "https://www.prothomalo.com/business/economics/wfh6juufgv",
        "title": "সাশ্রয়ী দামে বিক্রি করতে আরও সয়াবিন তেল কিনছে সরকার | প্রথম আলো",
        "meta_description": "টিসিবির ফ্যামিলি কার্ডধারীদের কাছে দুই লিটার করে সয়াবিন তেল বিক্রি করা হবে। এতে সরকারকে প্রতি লিটারে প্রায় ৮০ টাকা ভর্তুকি দিতে হবে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-12%2Fa0384ab3-e544-4ba0-b5e4-cb6e82cb0a68%2Fprothomalo_bangla_2021_10_63796ef5_eecf_4d35_9c89_6a4c7265040c_7.webp?rect=0%2C0%2C977%2C651&auto=format%2Ccompress&fmt=webp&format=webp&w=640&dpr=1.3",
        "published_date": "2022-12-14T20:17:00",
        "keywords": [
            "টিসিবি",
            "সয়াবিন তেল",
            "অর্থমন্ত্রী"
        ],
        "last_scraped": "2024-10-07T14:43:56.036354",
        "source": "প্রথম আলো",
        "old": true,
        "author": "বিশেষ প্রতিনিধি",
        "content": "ট্রেডিং করপোরেশন অব বাংলাদেশের (টিসিবি) মাধ্যমে বিক্রির জন্য আরও ২ কোটি ৭৫ লাখ লিটার সয়াবিন তেল কেনার অনুমোদন দিয়েছে সরকার। এতে ৫০৯ কোটি ৩৪ লাখ টাকা ব্যয় হবে। সরকারি বিক্রয়কারী সংস্থাটিকে এই তেল সরবরাহ করবে তিনটি বেসরকারি সয়াবিন তেল পরিশোধনকারী প্রতিষ্ঠান।\nআজ বুধবার দুপুরে অর্থমন্ত্রী আ হ ম মুস্তফা কামালের সভাপতিত্বে ভার্চুয়ালি অনুষ্ঠিত সরকারি ক্রয়সংক্রান্ত মন্ত্রিসভা কমিটির বৈঠকে এই তেল কেনার প্রস্তাব অনুমোদিত হয়। বৈঠক শেষে মন্ত্রিপরিষদ বিভাগের অতিরিক্ত সচিব সাঈদ মাহবুব খান এক ব্রিফিংয়ে এ তথ্য জানান।\nসাঈদ মাহবুব খান জানান, সিটি এডিবল অয়েল লিমিটেডের কাছ থেকে কেনা হবে ১ কোটি ১০ লাখ লিটার সয়াবিন তেল। প্রতি লিটারের দাম পড়বে ১৮৪ দশমিক ৮৪ টাকা। এতে মোট ব্যয় হবে ২০৩ কোটি ৩২ লাখ টাকা।\nআর সুং শিং এডিবল অয়েলের কাছ থেকে কেনা হবে ৫৫ লাখ লিটার সয়াবিন তেল। প্রতি লিটারের দাম পড়বে ১৮৪ দশমিক ৫০ টাকা। এতে ব্যয় হবে ১০১ কোটি ৪৭ লাখ টাকা। এ ছাড়া সুপার অয়েল রিফাইনারির কাছ থেকে কেনা হবে ১ কোটি ১০ লাখ লিটার সয়াবিন তেল। এ প্রতিষ্ঠান থেকে কেনা তেল প্রতি লিটারের দাম পড়বে ১৮৫ দশমিক ৯৫ টাকা। এতে ব্যয় হবে ২০৪ কোটি ৫৫ লাখ টাকা।\nটিসিবির ফ্যামিলি কার্ডের আওতায় দুই কেজি মসুর ডাল, এক কেজি চিনি ও দুই কেজি পেঁয়াজের পাশাপাশি দুই লিটার সয়াবিন তেল বিক্রি করছে টিসিবি। প্রতি লিটার সয়াবিন তেল বিক্রি করা হচ্ছে ১১০ টাকা দরে। সেই হিসাবে সরকারকে প্রতি লিটারে ভর্তুকি দিতে হবে প্রায় ৮০ টাকা।\nআজ অনুষ্ঠিত ক্রয় কমিটির বৈঠকের আগে টিসিবির জন্য গত ৩০ নভেম্বর ৩৪৫ কোটি ৩৫ লাখ টাকায় ২ কোটি ২০ লাখ লিটার সয়াবিন তেল কেনার প্রস্তাব অনুমোদন দেওয়া হয়েছিল। তখন প্রতি লিটার তেলের দাম ছিল ১৫৬ দশমিক ৯৮ টাকা।\nএর আগে গত ৩ নভেম্বর টিসিবির জন্য ৫৫ লাখ লিটার সয়াবিন তেল কেনার প্রস্তাব অনুমোদিত হয়েছিল ১৬২ দশমিক ৯৪ টাকা দরে। তারও আগে ১৯ অক্টোবর ক্রয় কমিটি টিসিবির জন্য ১ কোটি ১০ লাখ লিটার সয়াবিন তেল কেনার প্রস্তাব অনুমোদন করেছিল। তখন প্রতি লিটারের দাম ছিল ১৭১ দশমিক ৮৫ টাকা।"
    },
    {
        "url": "https://www.prothomalo.com/business/bkyn1y42eb",
        "title": "‘মাসে একবার পেলে পোষায় না’  | প্রথম আলো",
        "meta_description": "ট্রেডিং করপোরেশন অব বাংলাদেশের (টিসিবি) মাধ্যমে সরকার চলতি ডিসেম্বর মাসের ভর্তুকি মূল্যের ডাল, চিনি ও সয়াবিন তেল বিক্রি শুরু করেছে। শুধু পরিবার কার্ডধারী এক কোটি পরিবার এসব পণ্য কিনতে পারে। টিসিবি প্রতি মাসে একবার করে এসব পণ্য দিয়ে থাকে",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-12%2Fd343da90-b9cc-403c-9b93-d4805d7ef330%2Fd77aba6e_420532_P_13_mr.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-12-15T14:10:00",
        "keywords": [
            "টিসিবি",
            "নিত্য পণ্য",
            "রাজধানী"
        ],
        "last_scraped": "2024-10-07T14:44:13.573073",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "ট্রেডিং করপোরেশন অব বাংলাদেশের (টিসিবি) মাধ্যমে সরকার চলতি ডিসেম্বর মাসের ভর্তুকি মূল্যের ডাল, চিনি ও সয়াবিন তেল বিক্রি শুরু করেছে। শুধু পরিবার কার্ডধারী এক কোটি পরিবার এসব পণ্য কিনতে পারে। টিসিবি প্রতি মাসে একবার করে এসব পণ্য দিয়ে থাকে। এই দফায় প্রতিটি কার্ডের বিপরীতে এক কেজি চিনি, দুই কেজি মসুর ডাল ও দুই লিটার সয়াবিন দেওয়া হয়। তবে মাসে একবার পণ্য দেওয়ায় অনেকেরই সারা মাসের পারিবারিক চাহিদা মিটছে না। তাই বাধ্য হয়ে তাঁদের বাজার থেকে বাড়তি দামে নিত্যপণ্য কিনতে হচ্ছে। সেসব পরিবার চাইছে, মাসে একাধিকবার টিসিবির পণ্য দেওয়া হোক। \nগতকাল বুধবার সকালে রাজধানীর মহাখালী কমিউনিটি সেন্টারের সামনে চলতি মাসের টিসিবির পণ্য বিক্রি কার্যক্রম উদ্বোধন করেন বাণিজ্যসচিব তপন কান্তি ঘোষ। এরপর সারা দিন চলেছে ডাল, চিনি ও সয়াবিনের বিক্রি কার্যক্রম।\nসেখানে পণ্য কিনতে আসা অন্তত ১৫ জন পরিবার কার্ডধারীর সঙ্গে প্রথম আলো প্রতিবেদকের কথা হয়। এর মধ্যে একটি বেসরকারি প্রতিষ্ঠানের কম বেতনের চাকরিজীবী সাহাবুদ্দিন আহমেদ বলেন, ‘ছয় সদস্যের পরিবার। বাজারের চাপ যেভাবে বেড়েছে, সেভাবে বেতন বাড়েনি। বাড়তি আয়ের সুযোগও নেই। তাতে এখন আর মাসের শেষ নয়, মাসের শুরুতেই বেতনের টাকা শেষ হয়ে যায়। এ জন্য টিসিবির পণ্য মাসে একবার পেলে পোষায় না। সরকারের মাসে একাধিকবার পণ্য দেওয়া উচিত।’ \nএদিন যাঁদের সঙ্গে প্রথম আলোর কথা হয়েছে, তাঁদের অধিকাংশ একই দাবি জানিয়েছেন। তাঁরা বলছেন, বাজার দরের চেয়ে টিসিবির পণ্য প্রায় অর্ধেক দামে পাওয়া যায়। তাতে তাঁদের সংসার খরচের চাপ কিছুটা কমে। কিন্তু যে পরিমাণ পণ্য এক মাসে দরকার হয়, তার তুলনায় টিসিবি কম পণ্য দেয়। এ জন্য সরকারের উচিত মাসে একাধিকবার পণ্য দেওয়া। \nতবে টিসিবির সূত্র বলছে, আপাতত সরকারের এমন কোনো চিন্তা নেই। উল্টো সরকার ভর্তুকি কমাতে টিসিবির চিনি ও ডালের দাম কেজিতে ৫ টাকা করে বাড়িয়েছে। ফলে এখন থেকে একজন ক্রেতাকে প্রতিকেজি ডাল ৭০ ও চিনি ৬০ টাকায় কিনতে হবে। এত দিন প্রতি কেজি ডাল ৬৫ ও চিনি ৫৫ টাকা কেজি দরে বিক্রি হয়েছে। তবে সয়াবিন তেল আগের দামেই, অর্থাৎ প্রতি লিটার ১১০ টাকায় বিক্রি হচ্ছে। তবে চিনি ও ডালের দাম বাড়ানোর সমালোচনা করেছেন অনেকে। যা–ই হোক, পরিবার কার্ডধারীরা এক কেজি চিনি, দুই কেজি মসুর ডাল ও দুই লিটার সয়াবিন তেলের প্যাকেজ পাচ্ছেন ৪২০ টাকায়। \nগতকালের উদ্বোধনী অনুষ্ঠানে বাণিজ্যসচিব তপন কান্তি ঘোষ দুটি পণ্যের দাম বাড়ানো প্রসঙ্গে বলেন, আন্তর্জাতিক বাজারে নিত্যপ্রয়োজনীয় পণ্যের দাম বাড়তি থাকায় সরকার দাম সমন্বয় করেছে। এতে সরকারের ওপর ভর্তুকির চাপ একটু কমবে। সরকারকে এবার টিসিবির পেছনে মোট ৫ হাজার কোটি টাকার ওপর ভর্তুকি দিতে হবে। তাতে মোট কেনাকাটা বাবদ খরচ আসবে ১ হাজার কোটি টাকার মতো।\nবাণিজ্যসচিব আরও বলেন, টিসিবির পরিবার কার্ডের অধীনে ও খোলাবাজারে বিক্রি বা ওএমএসের খাদ্যপণ্য একসঙ্গে দেওয়া যায় কি না, তা নিয়ে কাজ করছে সরকার। এখন পরিবার কার্ডের মাধ্যমে মাসে ওএমএসের ১০ কেজি চাল পাওয়া যাচ্ছে। সরকার এই দুটি কার্যক্রম এক করতে চাইছে। তবে দুটি আলাদা সংস্থা হওয়ায় একীভূত করার কাজটা সহজ হবে না বলেও মন্তব্য করেন তিনি। \nএদিকে সরকার টিসিবির পণ্যগুলোর সঙ্গে ছোলা ও খেজুর যোগ করে পবিত্র রমজান উপলক্ষে দুবার পণ্য দেওয়ার চিন্তা করছে বলে জানান বাণিজ্যসচিব তপন কান্তি ঘোষ। এ ছাড়া রমজানের আগে আর কোনো পণ্যের দাম বাড়বে না এবং আন্তর্জাতিক বাজারে পণ্যের দাম কমে এলে টিসিবি পণ্যের দাম কমাবে বলেও মন্তব্য করেন তিনি।\nঅনুষ্ঠানে টিসিবি চেয়ারম্যান মো. আরিফুল হাসানসহ এই সংস্থা ও বাণিজ্য মন্ত্রণালয়ের ঊর্ধ্বতন কর্মকর্তারা উপস্থিত ছিলেন।"
    },
    {
        "url": "https://www.prothomalo.com/business/economics/1b490bja9f",
        "title": "রেকর্ড বিক্রি, তবু চাহিদার তুলনায় অপ্রতুল | প্রথম আলো",
        "meta_description": "রাজধানীর বসিলা এলাকার বাসিন্দা শম্পা মধু। ইলেকট্রিশিয়ান স্বামী আর দুই সন্তানসহ চার সদস্যের পরিবারে বাজার থেকে শুরু করে রান্নার ঝামেলা তিনিই সামলান। পরিবারের আয় সীমিত।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2023-01%2F251bcb9b-d0bb-4cf6-a25b-c4c69354e31c%2F07012023_cm_13.gif?auto=format%2Ccompress&fmt=webp&format=webp&w=640&dpr=1.3",
        "published_date": "2023-01-07T15:00:00",
        "keywords": [
            "টিসিবি",
            "নিত্য পণ্য",
            "অর্থবছর"
        ],
        "last_scraped": "2024-10-07T14:44:30.533217",
        "source": "প্রথম আলো",
        "old": true,
        "author": "ফয়জুল্লাহ",
        "content": "রাজধানীর বসিলা এলাকার বাসিন্দা শম্পা মধু। ইলেকট্রিশিয়ান স্বামী আর দুই সন্তানসহ চার সদস্যের পরিবারে বাজার থেকে শুরু করে রান্নার ঝামেলা তিনিই সামলান। পরিবারের আয় সীমিত। তাতে সংসারে অভাব–অনটন লেগেই থাকে। গত বছর শম্পা মধু ট্রেডিং করপোরেশন অব বাংলাদেশের (টিসিবি) পরিবার কার্ড পেয়েছেন। এই কার্ডের মাধ্যমে তিনি প্রতি মাসে নিত্যপণ্যের কয়েকটি পদ সাশ্রয়ী দামে কিনতে পারেন। তবে তা প্রয়োজনের তুলনায় খুবই কম বলে দাবি তাঁর।\nশম্পা মধু প্রথম আলোকে বলেন, ‘টিসিবির দুই কেজি ডাল দিয়ে মাস চলে যায়। তবে দুই লিটার সয়াবিনে অর্ধেক মাসও যায় না। তাই মাসের বাকি সময়ের জন্য বাড়তি দামে বাজার থেকে তেল কিনতে হয়। চিনির ক্ষেত্রেও একই অবস্থা। এক কেজি চিনিতে ১০ দিন চলে। মাস চালাতে আরও দুই কেজি চিনি বাজার থেকে কিনতে হয়। তাই মাসে একাধিকবার টিসিবির পণ্য পেলে সংসার খরচের চাপ আরও কিছুটা কমত।’\nটিসিবি ভর্তুকি মূল্যে যে কয়েকটি পণ্য দেয়, তার মধ্যে সয়াবিন, চিনি ও মসুর ডাল ছাড়াও থাকে পেঁয়াজ। এ ছাড়া রোজার মাসে ছোলা ও খেজুর বিক্রি করা হয়। গত বছর থেকে দেশের এক কোটি পরিবারের কাছে কার্ডের মাধ্যমে সাশ্রয়ী দামে সরকারের পক্ষে পণ্য বিক্রি করছে টিসিবি।\nতারই অংশ হিসেবে ২০২২–২৩ অর্থবছরের প্রথম ৬ মাসে রেকর্ড পরিমাণ পণ্য বিক্রি করেছে সংস্থাটি। এরপরও শম্পা মধুর পরিবারের মতো টিসিবির সুবিধাভোগী অনেক পরিবারের বাজার থেকে বাড়তি দামে পণ্য কিনতে হয়।\nটিসিবির তথ্য অনুযায়ী, গত বছরের জুলাই থেকে ডিসেম্বর (চলতি অর্থবছরের প্রথম ছয় মাস) পর্যন্ত টিসিবি সয়াবিন তেল বিক্রি করেছে ৯৪ হাজার ৪৭১ টন। মসুর ডাল বিক্রি করেছে ৯৩ হাজার ১৩০ টন। সংস্থাটি গত ছয় মাসে এ দুটি পণ্য যে পরিমাণে বিক্রি করেছে, গত তিন অর্থবছরের মধ্যে প্রতিবছরে বিক্রি হওয়া পণ্যের চেয়ে তা বেশি।\nগত ২০২১-২২ অর্থবছরের ১২ মাসে টিসিবি মসুর ডাল বিক্রি করেছিল ৬৮ হাজার ৬৭ টন। সেই তুলনায় চলতি অর্থবছরের প্রথম ছয় মাসে গত বছরের তুলনায় ২৫ হাজার ৬৩ টন বেশি মসুর ডাল বিক্রি হয়েছে। সয়াবিন তেলের ক্ষেত্রেও পার্থক্যটা এমনই। গত অর্থবছরের তুলনায় গত জুলাই–ডিসেম্বরে ২৪ হাজার ৬১০ টন বেশি সয়াবিন তেল বিক্রি করেছে টিসিবি।\nএদিকে গত জুলাই–ডিসেম্বরে টিসিবির চিনি বিক্রি গত অর্থবছরের হিসাবকে অতিক্রম না করলেও অর্থবছর শেষে তা আগের বছরকে ছাড়িয়ে যাবে। গত ৬ মাসে ৪৫ হাজার ৮০৯ টন চিনি বিক্রি করেছে সংস্থাটি। গত অর্থবছরের পুরো সময়ে চিনি বিক্রির পরিমাণ ছিল ৬২ হাজার ৯৬২ টন। \nডাল, তেল, চিনি বেশি বিক্রি হলেও পেঁয়াজ বিক্রিতে পিছিয়ে আছে টিসিবি। গত জুলাই–ডিসেম্বরে টিসিবি পেঁয়াজ বিক্রি করেছে মাত্র ৯ হাজার ৩২৯ টন। বাজারে পেঁয়াজের দাম স্থিতিশীল থাকায় ও এ পণ্যটি পচনশীল হওয়ায় গ্রাহকেরা টিসিবির কাছ থেকে পেঁয়াজ কম কিনেছে।\nবর্তমানে প্রতি মাসে একবার করে কার্ডধারীদের কাছে সাশ্রয়ী দামে পণ্য বিক্রি করে টিসিবি। তবে রোজার মাসে দুইবার সাশ্রয়ী দামে পণ্য বিক্রি করা হয়। টিসিবি বছরজুড়ে পণ্য বিক্রি করলেও তা চাহিদার তুলনায় খুবই কম। দেশে প্রতিবছর সয়াবিন তেলের চাহিদা প্রায় ১১ থেকে ১২ লাখ টন। সেখানে গত অর্থবছরে টিসিবি বিক্রি করেছে মাত্র ৭০ হাজার টন সয়াবিন তেল, যা বার্ষিক চাহিদার ১০ ভাগের ১ ভাগেরও কম। একইভাবে মসুর ডালের বার্ষিক চাহিদা প্রায় ৬ লাখ ৭৫ হাজার টন। সেখানে টিসিবি গত ছয় মাসে বিক্রি করেছে লাখ টনেরও কম। আর চিনির বার্ষিক চাহিদা প্রায় ২৪ লাখ টন, ছোলা প্রায় সাড়ে ৩ লাখ টন ও খেজুর আনুমানিক ৯৫ হাজার টন। টিসিবি এসব পণ্য যে পরিমাণে বিক্রি করে, তা সামগ্রিক চাহিদার তুলনায় বেশ কম। তাই টিসিবি সাশ্রয়ী দামে এসব পণ্য বিক্রি করলেও বাজারে তা বড় ধরনের প্রভাব ফেলতে পারে না। এ কারণে টিসিবিকে আরও বেশি সক্রিয় ও শক্তিশালী করার দাবি বহুদিনের। \nজানতে চাইলে টিসিবির চেয়ারম্যান মো. আরিফুল হাসান প্রথম আলোকে বলেন, ‘গত বছর নিত্যপণ্যের বাজার অস্থির থাকায় আমাদের কার্যক্রম বাড়াতে হয়েছে। সরকারের সিদ্ধান্তে এখন এক কোটি মানুষের কাছে পণ্য বিক্রি করা হচ্ছে। নতুন বছরে বাজার পরিস্থিতি বিবেচনায় নতুন করে সিদ্ধান্ত নেওয়া হবে। সাধারণত বাজারে কোনো পণ্যের দাম অস্বাভাবিক বেড়ে গেলে সেই পণ্য বিক্রির উদ্যোগ নেয় টিসিবি।’\nবেসরকারি সংগঠন পাওয়ার অ্যান্ড পার্টিসিপেশন রিসার্চ সেন্টার (পিপিআরসি) এবং ব্র্যাক ইনস্টিটিউট অব গভর্ন্যান্স স্টাডিজের (বিআইজিডি) সাম্প্রতিক এক গবেষণায় বলা হয়, নিত্যপ্রয়োজনীয় পণ্যের দাম বেড়ে যাওয়ায় দেশে ২১ লাখ মানুষ নতুন করে গরিব হয়েছে। করোনাকালে তিন কোটির বেশি মানুষ নতুন করে দরিদ্র সীমার নিচে নেমে যায়। করোনার প্রকোপ কমে আসায় এ পরিস্থিতির কিছুটা উন্নতি হলেও সাম্প্রতিক সময়ে দ্রব্যমূল্যের ঊর্ধ্বগতি আবার বিপুল সংখ্যক মানুষ জীবনযাত্রার ব্যয় সামাল দিতে হিমশিম খাচ্ছে। \nতাই সাম্প্রতিক সময়ে সরকারের খাদ্যবান্ধব কর্মসূচির আওতায় খোলাবাজারে পণ্য বিক্রির (ওএমএস) লাইনে চাল ও আটা কেনার জন্য মানুষের সারি বাড়ছে। এ জন্য সরকারিভাবে ওএমএসের পরিসরও বাড়ানো হয়েছে।\nরাজধানী ঢাকায় নতুন করে আরও ২০টি স্থানে ওএমএসের চাল ও আটা বিক্রি করা হচ্ছে। মূলত, নিম্নবিত্তের জন্য এসব পণ্য বাজারমূল্যের চেয়ে কম দামে বিক্রি করা হয়ে থাকে। এ অবস্থায় টিসিবির মাধ্যমে পণ্য বিক্রি আরও বাড়ানোর বিষয়টিও নতুন করে আলোচনায় উঠে এসেছে। \nএ ব্যাপারে টিসিবির চেয়ারম্যান আরিফুল হাসান প্রথম আলোকে বলেন, আগে যে পরিমাণ মানুষকে পণ্য দেওয়া হতো, এখন তা দ্বিগুণের বেশি। কর্মপরিধির বৃদ্ধির সঙ্গে সঙ্গে প্রতিষ্ঠানটির জনবলসহ অবকাঠামো আরও শক্তিশালী হওয়া প্রয়োজন বলে মনে করেন তিনি।"
    },
    {
        "url": "https://www.prothomalo.com/business/lecgbgv4bf",
        "title": "কাল মঙ্গলবার থেকে টিসিবির পণ্য বিক্রি | প্রথম আলো",
        "meta_description": "টিসিবি জানুয়ারি মাসের পণ্য বিক্রি শুরু করতে যাচ্ছে। এর মাধ্যমে নতুন বছরে এই প্রথম পরিবার কার্ডে পণ্য পাবে সুবিধাভোগীরা।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo%2Fimport%2Fmedia%2F2017%2F05%2F16%2F732d82a6e43a3a513f7c6131057e6ddd-5919fd29427ae.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2023-01-09T21:48:00",
        "keywords": [
            "টিসিবি",
            "নিত্য পণ্য",
            "বাণিজ্য"
        ],
        "last_scraped": "2024-10-07T14:44:47.727526",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "ট্রেডিং করপোরেশন অব বাংলাদেশ (টিসিবি) আগামীকাল মঙ্গলবার সারা দেশে এক কোটি পরিবার কার্ডধারী নিম্ন আয়ের পরিবারের মধ্যে ভর্তুকি মূল্যে পণ্য বিক্রি শুরু করবে। নতুন বছরে এই প্রথম পণ্য বিক্রি করবে তারা। টিসিবি প্রতি মাসে একবার পণ্য বিক্রি করে থাকে।\nআজ সোমবার এক সংবাদ বিজ্ঞপ্তিতে এ তথ্য জানিয়েছে টিসিবি। বিজ্ঞপ্তিতে বলা হয়, জানুয়ারি মাসের পণ্য বিক্রি কার্যক্রম আগামীকাল থেকে ঢাকা মহানগরসহ সারা দেশে শুরু হবে। এক কোটি পরিবার কার্ডধারী নিম্ন আয়ের পরিবারের মধ্যে ভর্তুকি মূল্যে কয়েকটি নিত্যপণ্য বিক্রি করে থাকে টিসিবি।\nক্রেতারা টিসিবির মসুর ডাল কিনতে পারবেন প্রতি কেজি ৭০ টাকায়। চিনি কিনতে পারবেন প্রতি কেজি ৬০ টাকায়। লিটারপ্রতি সয়াবিন তেল বিক্রি হবে ১১০ টাকা দরে।এই দফায় একজন ক্রেতার কাছে এক কেজি চিনি, দুই কেজি মসুর ডাল ও দুই লিটার সয়াবিন তেল বিক্রি করবে টিসিবি। সরকারের ভর্তুকি মূল্যের এসব পণ্য ৪২০ টাকার প্যাকেজে নিতে পারবেন পরিবার কার্ডধারীরা।\nটিসিবির এবারের পণ্য বিক্রি কার্যক্রম ঢাকা উত্তর সিটি করপোরেশনের ২৮ নম্বর ওয়ার্ডের সরকারি কর্ম কমিশনের উত্তর ফটক–সংলগ্ন এলাকায় উদ্বোধন করা হবে। সেখানে সরকারের ঊর্ধ্বতন কর্মকর্তা ও স্থানীয় জনপ্রতিনিধিরা উপস্থিতি থাকবেন বলে টিসিবির পক্ষ থেকে জানানো হয়েছে।"
    },
    {
        "url": "https://www.prothomalo.com/bangladesh/capital/xndhjurqt0",
        "title": "ধার করা টাকা নিয়ে টিসিবির লাইনে | প্রথম আলো",
        "meta_description": "জানতে চাইলে শম্পা বলেন, টিসিবির ভর্তুকি মূল্যের পণ্য কেনার মতো টাকাও তাঁর কাছে ছিল না। এক ব্যক্তির কাছ থেকে অনেক অনুরোধ করে ৫০০ টাকা ধার নিয়ে পণ্যগুলো কিনতে এসেছেন।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-10%2Fd0de8ec1-38b1-43a4-853b-883e6cee52f2%2FPonno.JPG?auto=format%2Ccompress&fmt=webp&format=webp&w=640&dpr=1.3",
        "published_date": "2022-10-18T08:42:00",
        "keywords": [
            "অর্থনৈতিক সংকট",
            "টিসিবি",
            "বিশেষ সংবাদ",
            "মূল্যস্ফীতি",
            "নিত্য পণ্য"
        ],
        "last_scraped": "2024-10-07T14:45:18.863112",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "রাজধানীর লালমাটিয়ায় ট্রেডিং করপোরেশন অব বাংলাদেশের (টিসিবি) পরিবেশকের দোকানে ভর্তুকি মূল্যে নিত্যপণ্য কিনতে এসেছিলেন গৃহবধূ শম্পা মধু। গতকাল সোমবার দুপুর ১২টার দিকে টিসিবির পরিবেশকের দোকানটিতে গিয়ে দেখা যায়, শ দেড়েক মানুষের সারিতে দাঁড়িয়ে আছেন শম্পা। \nজানতে চাইলে শম্পা বলেন, টিসিবির ভর্তুকি মূল্যের পণ্য কেনার মতো টাকাও তাঁর কাছে ছিল না। এক ব্যক্তির কাছ থেকে অনেক অনুরোধ করে ৫০০ টাকা ধার নিয়ে পণ্যগুলো কিনতে এসেছেন। \nশম্পার স্বামী প্রশান্ত মধু একজন বৈদ্যুতিক মিস্ত্রি। দিনে যা কাজ করতে পারেন, তার বিপরীতে মজুরি পান। তাই দিয়ে চলে চার সদস্যের সংসার। তিনি বলেন, স্বামী পায়ে আঘাত পেয়েছেন। দুই সপ্তাহ ধরে কাজ করতে পারেন না। সংসারে আগেও টানাটানি ছিল। এখন কোনোভাবেই চালাতে পারছেন না। \nশম্পা মধু সেই সব মানুষের একজন, যাঁরা এখন ঋণ করে খাবার কিনছেন। বিশ্ব খাদ্য কর্মসূচি (ডব্লিউএফপি) গত বৃহস্পতিবার এক জরিপে জানিয়েছে, বিগত ছয় মাসের মধ্যে মানুষের ওপর সবচেয়ে বড় আঘাত ছিল নিত্যপণ্যের মূল্যবৃদ্ধি। এরপর রয়েছে রোগ ও চিকিৎসা ব্যয়, জ্বালানি তেলের মূল্যবৃদ্ধি ও পরিবহন ব্যয় এবং প্রাকৃতিক দুর্যোগ। ৬৮ শতাংশ মানুষ বলেছেন, তাঁরা খাবার কিনতেই এখন হিমশিম খাচ্ছেন। গত আগস্ট মাসের তথ্য বলছে, ওই মাসে খাবার কিনতে ঋণ নিয়েছেন ৬৪ শতাংশ মানুষ।\nশম্পার পরিবারে দুটি বড় ধাক্কা একসঙ্গে এসেছে। একটি হলো একমাত্র উপার্জনক্ষম ব্যক্তির অসুস্থতা। অন্যটি দ্রব্যমূল্যের ঊর্ধ্বগতি। কথা বলতে বলতে শম্পার গলা ভারী হয়ে আসে। একসময় কেঁদেও ফেলেন। তিনি বলেন, স্বামী অসুস্থ হওয়ার পর চিকিৎসা তো দূরের কথা, দুই সন্তানের মুখে খাবার দেওয়াটাই কষ্ট হয়ে যাচ্ছে। তাঁর ভাষ্য, গত রোববার বাসার বাজার শেষ হয়ে যায়। টাকা ছিল না, তাই কিছু কিনতেও পারেননি। দুই সন্তানসহ রাতে না খেয়ে থাকতে হবে শুনে তাঁর বোন ভাত ও তরকারি রান্না করে পাঠিয়েছেন।\nশম্পা আরও বলেন, মা আর বোনের সহযোগিতা তিনি পাচ্ছেন। তবে তাঁরা আর কত করবেন? তাঁর ১১ বছর বয়সী বড় ছেলে স্কুলে যায়। তাকে টিফিন না দিলে বন্ধুদের সঙ্গে মিশতে পারে না। ছোট মেয়েকে তিন হাজার টাকা ঋণ করে স্কুলে ভর্তি করেছিলেন। এই টাকা এখনো শোধ করতে পারেননি।\nটিসিবি পরিবার কার্ডের (ফ্যামিলি কার্ড) মাধ্যমে গতকাল ভর্তুকি মূল্যে নিত্যপণ্য বিক্রি শুরু করেছে। এর আওতায় কার্ডধারীরা মাসে একবার দুই লিটার সয়াবিন তেল, দুই কেজি মসুর ডাল, এক কেজি চিনি ও দুই কেজি পেঁয়াজ কিনতে পারেন। এই ‘প্যাকেজে’র দাম ৪৪৫ টাকা। বাজার থেকে একই পণ্য কিনতে প্রায় ৮৫০ টাকা লাগে।\nলালমাটিয়ায় যাঁরা টিসিবির দোকানে পণ্য কেনার সারিতে দাঁড়িয়ে ছিলেন, তাঁদের অন্তত ১২ জনের সঙ্গে কথা হয়। তাঁদের বেশির ভাগ বলেছেন, টিসিবির পণ্য সাশ্রয়ী। তবে মাসে একবার যে পরিমাণ পণ্য দেওয়া হয়, তাতে তাঁদের প্রয়োজন মেটে না। বাইরে থেকেও কিনতে হয়। আর বাজারে শুধু তেল, চিনি, ডাল নয়; চাল, সবজি, মাছ, ডিম, মাংসসহ সব পণ্যের দামই বাড়তি। এক আঁটি লালশাকের দামও এখন ১৫ টাকা। যদিও আঁটি ছোট হয়েছে। এতে এক বেলার শাক কিনতেই লাগছে ৪৫ টাকা।\nটিসিবির সারিতে দাঁড়িয়ে থাকা গৃহিণী মনোয়ারা বেগম বলছিলেন, নানাভাবে সংসারের ব্যয় কমাতে হচ্ছে তাঁকে। শুরুতেই বাদ পড়েছে মাছ, মাংসের মতো পুষ্টিকর খাবার। তিনি প্রথম আলোকে বলেন, ‘আগে প্রতি শুক্রবার একটি করে ব্রয়লার মুরগি কিনে আনতাম। সবাই মিলে ভাত আর মুরগির মাংস খেতাম। এখন আর তা পারি না।’\nমনোয়ারার পরিবারে সাত সদস্য। তিনি, স্বামী, ছেলে, ছেলের বউ ও তিন নাতি-নাতনি। উপার্জনকারী দুজন—তাঁর স্বামী ও ছেলে। দুজনের আয় মাসে ২৬ হাজার টাকা।\nমনোয়ারা জানান, বাসাভাড়া বাবদই ব্যয় হয় ১১ হাজার টাকা। বাকি টাকায় সাতজনের খাবার, ওষুধ, দুই নাতির পড়াশোনা ও অন্যান্য খরচ। স্বামী দুটি ভবনে প্রতিদিন ঝাড়ু দিয়ে মাসে ১০ হাজার টাকা পান। আর ছেলে গাড়ি চালিয়ে পান ১৬ হাজার টাকা। এক বছরে এই দুজনের আয় এক টাকাও বাড়েনি।\nচট্টগ্রামে গতকাল টিসিবির পণ্য বিক্রি শুরু হওয়ার কথা ছিল। তবে তা হয়নি। ফলে পরিবার কার্ডধারীরা পণ্য কিনতে পারেননি। অবশ্য যাঁদের কার্ড নেই, তাঁদের বাজার থেকেই চড়া দামে নিত্যপণ্য কিনতে হয়। দেশের এক কোটি পরিবারকে পরিবার কার্ড দেওয়ার কথা বলছে সরকার। অবশ্য অর্থনীতিবিদেরা বলছেন, অন্তত দুই কোটি পরিবার এখন সংকটে আছে। আর মূল্যস্ফীতির কারণে চাপে পড়েছে মধ্যবিত্তরাও।\nচট্টগ্রাম শহরের আলীনগর এলাকার বাসিন্দা শামসুন নাহার টিসিবির কার্ড না পাওয়াদের একজন। বয়স তাঁর পঞ্চাশের কাছাকাছি। স্বামী মারা গেছেন বছর দশেক আগে। তাঁর এক ছেলে ও এক মেয়ে। ছেলে বেকার। মেয়ের বিয়ে দিয়েছেন।\nশামসুন নাহার জানান, তিনি কয়েকটি বাড়িতে গৃহকর্মীর কাজ করে সংসার চালান। আয় মাসে আট হাজার টাকার মতো। এর মধ্যে বাসাভাড়া দিতে হয় চার হাজার টাকা। বাকি টাকায় খাবার কেনা ও অন্য ব্যয়। তিনি প্রথম আলোকে বলেন, বাজারে প্রায় সব পণ্যের দামই বাড়তি। আগে যে সাবান ৩০ টাকায় কেনা যেত, সেটি এখন ৪০ থেকে ৪৫ টাকা। চাল, ডালের দাম আগেই বেড়েছে।\nবাড়তি ব্যয় কীভাবে সামাল দিচ্ছেন জানতে চাইলে শামসুন নাহার বলেন, ‘মানুষের কাজে যাওয়ার ফাঁকে দোকানে চা-রুটি খেতাম। এখন খাই না।’\nউল্লেখ্য, এক বছরে ময়দার দাম ৪২ শতাংশ বাড়ায় বেকারির মালিকেরা চায়ের দোকানে বিক্রি হওয়া বানরুটির দাম বাড়িয়ে ১৫ টাকা করেছেন, আগে ছিল ১০ টাকা।"
    },
    {
        "url": "https://www.prothomalo.com/bangladesh/district/2dgzjbm580",
        "title": "মোংলায় মুদিদোকানের গুদামে মিলল টিসিবির ডাল-তেল | প্রথম আলো",
        "meta_description": "বাগেরহাটের মোংলা উপজেলার একটি মুদিদোকানের গুদাম থেকে ট্রেডিং করপোরেশন অব বাংলাদেশের (টিসিবি) ৪০ বস্তা মসুরির ডাল ও ১১০ কার্টন সয়াবিন তেল উদ্ধার করেছে উপজেলা প্রশাসন।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-10%2Fa9ca51e5-ebec-4dc7-ab3d-fbcecee36913%2F28ea2258_e3d2_44e2_977c_d2ab902d3e18.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-10-21T22:19:00",
        "keywords": [
            "বাগেরহাট",
            "মোংলা",
            "টিসিবি",
            "খুলনা বিভাগ"
        ],
        "last_scraped": "2024-10-07T14:45:35.230433",
        "source": "প্রথম আলো",
        "old": true,
        "author": "প্রতিনিধি",
        "content": "বাগেরহাটের মোংলা উপজেলার একটি মুদিদোকানের গুদাম থেকে ট্রেডিং করপোরেশন অব বাংলাদেশের (টিসিবি) ৪০ বস্তা মসুরির ডাল ও ১১০ কার্টন সয়াবিন তেল উদ্ধার করেছে উপজেলা প্রশাসন। আজ শুক্রবার বিকেলে পৌর শহরের আ. সামাদ সড়কের জালাল স্টোরের গুদাম থেকে পণ্যগুলো জব্দ করা হয়।\nটিসিবির স্থানীয় পরিবেশক মো. খোকন গোপনে ওই দোকানের মালিক মো. মনিরের কাছে পণ্যগুলো বিক্রি করেছেন বলে অভিযোগ করেন বাজারের অন্য ব্যবসায়ীরা। তবে দোকানের মালিক মনিরের ভাষ্য, তিনি পণ্যগুলো কেনেননি। ডিলার খোকন স্বল্প সময়ের জন্য পণ্যগুলো তাঁর গুদামে রেখেছিলেন।\nপরিবেশক খোকনও বলেন, পৌরসভার গুদামে জায়গার সংকটের কারণে গতকাল বৃহস্পতিবার রাত ১১টার দিকে মনিরের দোকানের গুদামে তিনি পণ্যগুলো রাখেন। তিনি সেগুলো বিক্রি করেননি।\nনাম প্রকাশ না করার শর্তে বাজারের একাধিক ব্যবসায়ী বলেন, পরিবেশক খোকন গোপনে সরকারি অনেক পণ্য বিক্রি করে থাকেন। এর প্রমাণ আজকের ঘটনা। তারা বলেন, টিসিবির পণ্য স্বল্পমূল্যে বিতরণ করার কথা। কিন্তু বাজারে দোকানের গুদামে এ পণ্য পাওয়ার বিষয়টি রহস্যজনক।\nউপজেলা নির্বাহী কর্মকর্তা কমলেশ মজুমদার প্রথম আলোকে বলেন, দোকানের গুদামে সরকারি কোনো পণ্য রাখার নিয়ম নেই। পৌরসভার নির্ধারিত গুদামে রাখতে হবে। তাঁকে না জানিয়ে অন্য আরেকটি দোকানের গুদামে সরকারি পণ্য রেখে তিনি (পরিবেশক) অপরাধ করেছেন। এ বিষয়ে তদন্ত করে তাঁর বিরুদ্ধে ব্যবস্থা নেওয়া হবে।"
    },
    {
        "url": "https://www.prothomalo.com/bangladesh/district/yg3e1shw4a",
        "title": "প্রবাসীর বাড়ির খাটের তলায় লুকিয়ে রাখা ছিল ১৫ হাজার লিটার সয়াবিন তেল | প্রথম আলো",
        "meta_description": "নারায়াণগঞ্জের সিদ্ধিরগঞ্জ উপজেলা থেকে ময়মনসিংহ যাওয়ার পথে চুরি হওয়া টিসিবির ১৫ হাজার ৮২০ লিটার সয়াবিন তেল চট্টগ্রামের ফটিকছড়ির এক সৌদিপ্রবাসীর বাড়ি থেকে উদ্ধার করেছে পুলিশ।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-10%2Fdd62bcd5-3f40-489d-8721-6982a3d02cbc%2FChattogram_DH0738_20221022_IMG_20221022_WA0015.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-10-22T17:44:00",
        "keywords": [
            "পুলিশ",
            "সয়াবিন তেল",
            "টিসিবি",
            "ফটিকছড়ি",
            "চট্টগ্রাম",
            "চট্টগ্রাম বিভাগ"
        ],
        "last_scraped": "2024-10-07T14:45:53.283790",
        "source": "প্রথম আলো",
        "old": true,
        "author": "প্রতিনিধি",
        "content": "নারায়াণগঞ্জের সিদ্ধিরগঞ্জ উপজেলা থেকে ময়মনসিংহ যাওয়ার পথে চুরি হওয়া টিসিবির ১৫ হাজার ৮২০ লিটার সয়াবিন তেল চট্টগ্রামের ফটিকছড়ির এক সৌদিপ্রবাসীর বাড়ি থেকে উদ্ধার করেছে পুলিশ। আজ শনিবার দুপুরে উপজেলার কাঞ্চননগর ইউনিয়নের ৪ নম্বর ওয়ার্ডের হামিদ পাড়া এলাকার সৌদিপ্রবাসী মুহাম্মদ নেজামের বাড়ি থেকে টিসিবির এ পণ্য উদ্ধার করা হয়।\nসিদ্ধিরগঞ্জ থানার উপপরিদর্শক (এসআই) আবদুর রাজ্জাকের নেতৃত্বে পুলিশের একটি দল এ অভিযান পরিচালনা করে। ফটিকছড়ি থানা–পুলিশ তাঁদের সহযোগিতা করে।\nপুলিশ জানায়, গত মঙ্গলবার বিকেলে সিদ্ধিরগঞ্জের টিসিবি পণ্যের পরিবেশক মুহাম্মদ আরিফ হোসেনের একটি ট্রাক ১৫ হাজার ৮২০ লিটার সয়াবিন তেল নিয়ে ময়মনসিংহের উদ্দেশে ছেড়ে যায়। ঘণ্টাখানেক পর ট্রাকের চালক মুহাম্মদ মিজান (৩০) ফোন বন্ধ করে দেন। চালকের সঙ্গে যোগাযোগ বিচ্ছিন্ন হয়ে গেলে পরিবেশক আরিফ সিদ্ধিরগঞ্জ থানা–পুলিশকে বিষয়টি জানান। এরপর গতকাল শুক্রবার বিকেলে পুলিশ ট্রাকচালক মুহাম্মদ মিজানকে গ্রেপ্তার করে। মিজানের স্বীকারোক্তি অনুযায়ী পুলিশ অভিযানে নামে। এর আগে গত বৃহস্পতিবার পরিবেশক আরিফ হোসেন বাদী হয়ে মামলা করেন। আজ দুপুরে মামলার বাদীকে সঙ্গে নিয়ে পুলিশ ফটিকছড়ির ওই এলাকায় অভিযানে নামে।\nআরিফ হোসেন বলেন, গত মঙ্গলবার বিকেলে তাঁর ট্রাকের চালক নারায়ণগঞ্জের কাঁচপুর সেতু পার হওয়ার পর ফোন বন্ধ করে দেন। সারা রাত ফোন বন্ধ পেয়ে তাঁরা সন্দেহ হয়। পরে পুলিশ সুপারের মাধ্যমে থানায় মামলা করেন তিনি।\nকাঞ্চননগর ইউনিয়ন পরিষদের (ইউপি) সদস্য জয়নাল আবেদীন বলেন, ‘আমরা আজ সকালে পুলিশ থেকে ঘটনাটি জেনে পুলিশের সঙ্গে এসে উদ্ধার অভিযানে সহযোগিতা করছি। দোতলা পাকা বাড়িটির ছয়টি কক্ষে খাটের নিচে লুকিয়ে রাখা ছিল এসব তেল। তবে ওই বাড়ির পুরুষ সদস্যরা প্রবাসী হওয়ায় কাউকে পাওয়া যায়নি।’\nপুলিশ জানায়, ওই সৌদিপ্রবাসীর বোনের জামাই মুহাম্মদ ওসমান গণি নামের এক তেল ব্যবসায়ী এসব পণ্য এখানে চুরি করে এনে লুকিয়ে রেখেছিলেন। তাঁর বাড়ি ফটিকছড়ি উপজেলার পাইন্দং ইউনিয়নের ৬ নম্বর ওয়ার্ডে। তবে আজ বেলা আড়াইটা পর্যন্ত পুলিশ তাঁকে গ্রেপ্তার করতে পারেনি।\nফটিকছড়ি থানার এএসআই ইকবাল হোসেন প্রথম আলোকে বলেন, অভিযানে ১৫ হাজার ৮২০ লিটার তেল উদ্ধার করা হয়েছে। ওই চালানের ট্রাকচালক মুহাম্মদ মিজানের দেয়া তথ্য অনুযায়ী পুলিশ অভিযান চালায়। এই ঘটনার সঙ্গে কে বা কারা জড়িত, সেটা তদন্ত করা হচ্ছে।"
    },
    {
        "url": "https://www.prothomalo.com/business/industry/1571fl4r92",
        "title": "সোমবার থেকে ৫৫ টাকায় চিনি বিক্রি করবে টিসিবি | প্রথম আলো",
        "meta_description": "রোববার রাতে টিসিবি এক সংবাদ বিজ্ঞপ্তিতে জানিয়েছে, সোমবার রাজধানীর গুরুত্বপূর্ণ ও জনবহুল স্থানে ৫৫ টাকা কেজি দরে চিনি বিক্রি করবে। বেলা একটা থেকে এই কার্যক্রম শুরু হবে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-09%2F973cba88-278e-46e2-9473-65d9217bb850%2Fprothomalo_import_media_2014_11_19_3c1303661acb5fa821640dfba421dd6f_Untitled_18.jpg?auto=format%2Ccompress&fmt=webp&format=webp&w=300&dpr=1.3",
        "published_date": "2022-10-24T00:39:00",
        "keywords": [
            "বাংলাদেশ ব্যাংক",
            "বাজারদর",
            "টিসিবি"
        ],
        "last_scraped": "2024-10-07T14:46:10.213584",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "বাজারে হঠাৎ করে চিনির দামে সেঞ্চুরি হওয়ায় দেশে হইচই পড়ে গেছে। সাধারণ মানুষের পাশাপাশি চিনির বাজার নিয়ে চিন্তিত হয়ে পড়েছে দেশের ব্যাংক খাতের নিয়ন্ত্রক সংস্থা বাংলাদেশ ব্যাংকও। রোববার সংস্থাটি বলেছে, চলতি বছর দেশে পর্যাপ্ত পরিমাণ চিনি আমদানি হয়েছে। নতুন করে আরও চিনি আমদানি হচ্ছে। চিনির বাজার স্থিতিশীল রাখতে বাজার তদারকির পরামর্শ দিয়েছে সংস্থাটি।\nঅবশ্য চিনির বাজার পরিস্থিতি নিয়ন্ত্রণে জাতীয় ভোক্তা অধিকার সংরক্ষণ অধিদপ্তর গত শনিবার বাজার অভিযানে নেমেও কোনো সুরাহা করতে পারেনি। সংস্থাটির অভিযানে বাজারে চিনিসংকটের সত্যতা মিলেছে।\nএমন পরিস্থিতিতে ট্রেডিং করপোরেশন অব বাংলাদেশ (টিসিবি) সাশ্রয়ী মূল্যে চিনি বিক্রির সিদ্ধান্ত নিয়েছে। রোববার রাতে টিসিবি এক সংবাদ বিজ্ঞপ্তিতে জানিয়েছে, সোমবার রাজধানীর গুরুত্বপূর্ণ ও জনবহুল স্থানে ৫৫ টাকা কেজি দরে চিনি বিক্রি করবে। বেলা একটা থেকে এই কার্যক্রম শুরু হবে। পরবর্তী নির্দেশ না দেওয়া পর্যন্ত সাশ্রয়ী মূল্যে চিনি বিক্রি চলবে।\nটিসিবি পরিবার কার্ডধারীদের বাইরে সাধারণ মানুষ ৫৫ টাকা দরে টিসিবির এই চিনি কিনতে পারবেন। একজন ক্রেতা এক কেজির বেশি চিনি কিনতে পারবেন না।  তবে সোমবার কোন কোন এলাকায় টিসিবির চিনি বিক্রি হবে, তা সংবাদ বিজ্ঞপ্তিতে জানানো হয়নি।\nচলতি মাসের প্রথম দিকে সরকার খোলা চিনির দাম নির্ধারণ করে দেয় প্রতি কেজি ৯০ টাকা। তবে এই দাম কার্যকর হয়নি। গত সপ্তাহের শুরুতেও চিনির দাম কেজিপ্রতি ৯৫ টাকার একটু ওপরে ছিল। গত বৃহস্পতিবার খোলা চিনির দাম ১০০ টাকার ওপরে উঠেছিল।\nগত শনিবার পাইকারি ও খুচরা চিনির ব্যবসায়ী, ভোক্তা ও সংশ্লিষ্ট ব্যক্তিদের সঙ্গে কথা বলে জানা গেছে, বাজারে এখন প্রতি কেজি খোলা চিনি বিক্রি হচ্ছে ১০৫ থেকে ১১০ টাকায়।"
    },
    {
        "url": "https://www.prothomalo.com/business/industry/2z6io9yr54",
        "title": "রাজধানীতে ৯৫ টাকায় চিনি বেচবে সিটি গ্রুপ | প্রথম আলো",
        "meta_description": "সিটি গ্রুপ বুধবার থেকে ৯৫ টাকা দরে প্রতি কেজি চিনি বিক্রির সিদ্ধান্ত নিয়েছে। রাজধানী ঢাকার বিভিন্ন গুরুত্বপূর্ণ স্থানে ট্রাকে করে এই দামে চিনি বিক্রি করবে শিল্পগোষ্ঠীটি।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-10%2Ffef58112-9428-4078-9416-98e1b805acab%2F3c1303661acb5fa821640dfba421dd6f_Untitled_18__1_.png?auto=format%2Ccompress&fmt=webp&format=webp&w=300&dpr=1.3",
        "published_date": "2022-10-25T22:07:00",
        "keywords": [
            "বাজারদর",
            "টিসিবি",
            "বাণিজ্য",
            "রাজধানী"
        ],
        "last_scraped": "2024-10-07T14:46:26.168081",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "সপ্তাহখানেক ধরে চিনির বাজার অস্থির। বাজারে প্রতি কেজি খোলা চিনির দাম ১০০ টাকা ছাড়িয়ে গেছে। জাতীয় ভোক্তা অধিকার সংরক্ষণ অধিদপ্তর বাজারে অভিযানে চালিয়েও পণ্যটির দাম বাগে আনতে পারছে না। এমন প্রেক্ষাপটে ট্রেডিং করপোরেশন অব বাংলাদেশ (টিসিবি) রাজধানীতে ৫৫ টাকা দরে চিনি বিক্রি শুরু করেছে।\nএবার সিটি গ্রুপ বুধবার থেকে ৯৫ টাকা দরে প্রতি কেজি চিনি বিক্রির সিদ্ধান্ত নিয়েছে। রাজধানী ঢাকার বিভিন্ন গুরুত্বপূর্ণ স্থানে ট্রাকে করে এই দামে চিনি বিক্রি করবে শিল্পগোষ্ঠীটি।\nসিটি গ্রুপের উপদেষ্টা অমিতাভ চক্রবর্তী মঙ্গলবার জাতীয় ভোক্তা অধিকার সংরক্ষণ অধিদপ্তরের মহাপরিচালকের কাছে চিঠি দিয়ে রাজধানীর বিভিন্ন গুরুত্বপূর্ণ স্থানে ৯৫ টাকা দরে চিনি বিক্রির বিষয়ে সহযোগিতা চান।\nডলারের অস্থিরতায় ঋণপত্র খোলায় জটিলতা, জ্বালানিসংকটসহ নানা কারণে উৎপাদন কমে বাজারে চিনির সংকট হতে পারে, সরকারকে এমন কথা জানিয়েছিল বাংলাদেশ সুগার রিফাইনার্স অ্যাসোসিয়েশন। চলতি মাসের ২০ তারিখে বাণিজ্য মন্ত্রণালয়ের সিনিয়র সচিব বরাবর ওই চিঠি দেওয়া হয়। এর মধ্যেই তেতে ওঠে চিনির বাজার। প্রতি কেজি খোলা চিনি ১১০ টাকায়ও কিনতে হয়েছে ভোক্তাকে। যেখানে প্রতি কেজি খোলা চিনির সরকার নির্ধারিত মূল্য ৯০ টাকা।\n২০ অক্টোবর সরকারকে চিনিসংকটের বিষয়ে সতর্ক করে বাণিজ্যসচিব বরাবর মিলমালিকদের দেওয়া চিঠিতে বলা হয়, ‘অত্যন্ত দুঃখ ও চিন্তার বিষয় এই যে ২০২২ সালে; অর্থাৎ চলতি বছর এখন পর্যন্ত প্রায় ১৮ লাখ টন অপরিশোধিত চিনি আমদানি হয়েছে। বর্তমানে চট্টগ্রাম বন্দরে ১টি অপরিশোধিত চিনির জাহাজ রয়েছে। তবে রপ্তানিকারক দেশ ব্রাজিল থেকে বাংলাদেশে আসার মতো কোনো জাহাজ লাইনআপে (অপেক্ষমাণ) নেই।’\nসেই চিঠির পর বাণিজ্য মন্ত্রণালয় কোনো উদ্যোগ নেয়নি। চিনির দামে সেঞ্চুরি হওয়ার পর জাতীয় ভোক্তা অধিকার সংরক্ষণ অধিদপ্তর সক্রিয় হয়। সংস্থাটি গত সোমবার চিনির বাজারসংশ্লিষ্টদের সঙ্গে এক মতবিনিময় করেছে। সেখানে মিলমালিকদের প্রতিনিধিরা আশ্বাস দিয়েছেন, দ্রুতই বাজারে চিনির সরবরাহ বাড়বে। তাতে চিনির বাজারের অস্থিরতা কেটে যাবে। মিলমালিকের প্রতিনিধিরা আশার কথা শোনালেও নিরবচ্ছিন্ন জ্বালানি প্রাপ্তির নিশ্চয়তা চেয়েছেন। উচ্চ চাপের গ্যাস সরবরাহ নিশ্চিত হলে উৎপাদন বাড়বে। তখনই কেবল সরবরাহের সংকট কাটতে পারে বলে জানিয়েছেন তাঁরা।"
    },
    {
        "url": "https://www.prothomalo.com/bangladesh/jb6p7jm9qf",
        "title": "বিশ্ববাজারে চাল ও গমের দাম কমছে, বাড়ছে দেশে | প্রথম আলো",
        "meta_description": "বিশ্ববাজারে চাল ও গমের দাম কমতে শুরু করেছে। কিন্তু দেশের বাজারে উল্টো চিত্র। এক সপ্তাহে গমের দাম বাড়ছে তো আরেক সপ্তাহে চালের দাম বাড়ছে। গত সেপ্টেম্বরে বিশ্ববাজার থেকে বেশি দাম দিয়ে কেনা চাল-গম দেশে আসতে শুরু করেছে। কিন্তু তা বাজারে কোনো প্রভাব ফেলতে পারছে না।",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2022-10-30T08:56:00",
        "keywords": [
            "খাদ্যদ্রব্য",
            "ডলার",
            "টিসিবি",
            "গম",
            "বাজার",
            "দাম বৃদ্ধি",
            "চাল",
            "নিত্য পণ্য",
            "পণ্যবাজার",
            "তেলের দাম"
        ],
        "last_scraped": "2024-10-07T14:46:43.080137",
        "source": "প্রথম আলো",
        "old": true,
        "author": "ইফতেখার মাহমুদ",
        "content": "বিশ্ববাজারে চাল ও গমের দাম কমতে শুরু করেছে। কিন্তু দেশের বাজারে উল্টো চিত্র। এক সপ্তাহে গমের দাম বাড়ছে তো আরেক সপ্তাহে চালের দাম বাড়ছে। গত সেপ্টেম্বরে বিশ্ববাজার থেকে বেশি দাম দিয়ে কেনা চাল-গম দেশে আসতে শুরু করেছে। কিন্তু তা বাজারে কোনো প্রভাব ফেলতে পারছে না।\nচাল আমদানি বাড়াতে সরকার বেসরকারি খাতকে শুল্ক কমিয়ে দিয়ে সুবিধা দিয়েছে। তাতেও আমদানি বাড়ছে না, বরং এই প্রথমবারের মতো দেশের বাজারে আটার দাম চালের দামকে ছাড়িয়ে গেছে। চালের দাম বেড়ে গেলে সাধারণত দেশের নিম্ন ও মধ্যম আয়ের মানুষের মধ্যে আটা কেনা ও খাওয়া বাড়ে। আর গম-আটার দাম বাড়লে মানুষ চালের ওপর নির্ভরশীলতা বাড়ায়। একসঙ্গে প্রধান দুই খাদ্যপণ্যের দাম বেড়ে যাওয়ায় সাধারণ মানুষ সবচেয়ে বিপদে পড়েছে।\nএদিকে চলতি মাসে প্রকাশ করা জাতিসংঘের খাদ্য ও কৃষি সংস্থার (এফএও) বৈশ্বিক খাদ্যপণ্যের মূল্যবিষয়ক প্রতিবেদন বলছে, বিশ্ববাজারে চাল ও গমের দাম কমতে শুরু করেছে। আগস্ট থেকে সেপ্টেম্বরের মধ্যে চাল ও গমের মতো দানাদার খাদ্যের দাম ৩ শতাংশ কমে। \nকিন্তু গত সেপ্টেম্বরে খাদ্য মন্ত্রণালয় থেকে করা এক সংবাদ সম্মেলনে বলা হয়েছিল, এফএওর পূর্বাভাস অনুযায়ী সামনের দিনগুলোতে খাদ্যের দাম বাড়বে। ওই যুক্তি তুলে ধরে সরকার রাশিয়া থেকে ৪৩০ ডলার দরে (প্রতি টন) পাঁচ লাখ টন গম কেনার চুক্তি করে। যদিও ওই সময়ে ৩৮০ ডলার দরে রাশিয়া বিশ্ববাজারে গম বিক্রি করছিল। বেশি দামে কেনা রাশিয়ার ওই গমের এক লাখ টন ইতিমধ্যে চট্টগ্রাম বন্দরে পৌঁছেছে।\nবৃহস্পতিবার খাদ্য মন্ত্রণালয়ের খাদ্য পরিধারণ ও মূল্যায়ন কমিটির প্রতিবেদনেই উল্লেখ করা হয়েছে, রাশিয়ার গমের দাম প্রতি সপ্তাহে কমছে। গত এক সপ্তাহে রাশিয়ার গম প্রতি টনে ৯ ডলার কমে দাম দাঁড়িয়েছে ৩২৩ ডলার। এখন চুক্তি করলে জাহাজভাড়া, অন্যান্য খরচসহ তা ৪০১ ডলার পড়বে।\nখাদ্য মন্ত্রণালয় সূত্রে জানা গেছে, ভিয়েতনাম থেকে সেদ্ধ চাল প্রতি টন ৫২১ ডলার ও আতপ চাল ৪৯৪ ডলার দরে কেনা হচ্ছে। সেপ্টেম্বরে ওই চাল আন্তর্জাতিক বাজারদর থেকে প্রতি টনে ৭৮ ডলার বেশি দিয়ে কেনার চুক্তি হয়। একই সময়ে ভারত থেকে এক লাখ টন এবং মিয়ানমার থেকে দুই লাখ টন চাল কেনার চুক্তি হয়।\nকিন্তু বৃহস্পতিবার খাদ্য মন্ত্রণালয়ের খাদ্যশস্য পরিস্থিতির প্রতিবেদন অনুযায়ী, ভিয়েতনাম থেকে জাহাজভাড়া, অন্যান্য খরচসহ চাল কিনতে গেলে এখন প্রতি টনের দাম দাঁড়াবে ৪৮৫ ডলার। ভারত ও থাইল্যান্ড থেকে আনা চালের দাম পড়বে যথাক্রমে ৪২০ ও ৪৬৮ ডলার।\nঅর্থাৎ এখন রাশিয়া ও ভিয়েতনাম থেকে গম–চাল কিনলে প্রতি টনে ২৯ থেকে ৩৬ ডলার কম পড়ত।\nজানতে চাইলে সাবেক কৃষিসচিব এ এম এম শওকত আলী প্রথম আলোকে বলেন, বিশ্ববাজারে দাম ওঠানামার সময় একসঙ্গে অনেক চাল-গম কেনার চুক্তি না করে পর্যায়ক্রমে অল্প অল্প করে আমদানি চুক্তি করা উচিত, যাতে দাম কমে গেলে সরকার কম দামে কিনতে পারে। ফলে সরকারের উচিত, রাশিয়া ও ভিয়েতনামের সঙ্গে করা চুক্তি পুনর্মূল্যায়ন করা। ডলার ও রিজার্ভ–সংকটের এই সময়ে বাড়তি ডলার ব্যয় করা ঠিক হবে না।\nএ ব্যাপারে খাদ্য মন্ত্রণালয়ের সচিব মো. ইসমাইল হোসেন বলেন, ‘বর্তমান পরিস্থিতি আমরা পর্যবেক্ষণ করছি। তবে রাশিয়া, ইউক্রেন, ভারত ও মিয়ানমার থেকে চাল-গম কেনার বিষয়টি মন্ত্রিসভার ক্রয় কমিটি অনুমোদন দিয়েছে। আমরা দাম কমার বিষয়টি তাদের সামনে তুলে ধরব।’\nবিশ্ববাজারে দাম কমলেও দেশের বাজারে চাল-গমের দাম বাড়ছে। সরকারি সংস্থা ট্রেডিং করপোরেশন অব বাংলাদেশের (টিসিবি) হিসাবে, গত এক মাসে মোটা চালের দাম ১ শতাংশের বেশি বেড়েছে। মোটা চাল প্রতি কেজি ৪৮ থেকে ৫২ টাকা দরে বিক্রি হচ্ছে। আর আটা বিক্রি হচ্ছে ৫৫ থেকে ৬২ টাকা কেজি দরে। এক মাসে দেশের দ্বিতীয় প্রধান এই খাদ্যের দাম ৪ থেকে ১১ শতাংশ বেড়েছে।\nখাদ্য মন্ত্রণালয় সূত্র জানায়, রাশিয়ার গমের পাশাপাশি ভারত ও মিয়ানমার থেকেও চালের চালান চট্টগ্রাম বন্দরে এসেছে। ভিয়েতনামের চাল নিয়ে একটি জাহাজ বন্দরে পৌঁছেছে। আন্তর্জাতিক দরপত্রের মাধ্যমে কেনা বুলগেরিয়া ও ইউক্রেন থেকেও গমের চালান চট্টগ্রাম বন্দরে পৌঁছেছে।\nবাজারে চাল ও গমের সরবরাহ বাড়াতে বেসরকারি খাতকে কর ছাড়সহ নানা সুযোগ দেওয়া হলেও আমদানি গতি পায়নি। সরকার গত জুলাইয়ে প্রায় ৪০০ ব্যবসাপ্রতিষ্ঠানকে ১৩ লাখ ৪২ হাজার টন চাল আমদানির অনুমতি দিয়েছিল। এ পর্যন্ত ব্যবসায়ীরা মাত্র ১ লাখ ৮০ হাজার টন চাল আমদানি করেছেন।\nএ পর্যন্ত ৮ লাখ ৯১ হাজার টন আমদানির জন্য ঋণপত্র খোলা হয়েছে। যার মধ্যে ২ লাখ ৯ হাজার টনের ঋণপত্র নিষ্পত্তি হয়েছে। আগামী ডিসেম্বর পর্যন্ত শুল্কছাড়ের সুযোগ নিয়ে তাঁদের চাল আমদানির অনুমতি দিয়েছে বাণিজ্য মন্ত্রণালয়।\nদেশের অন্যতম চাল আমদানিকারক মজুমদার ট্রেডার্সের মালিক চিত্ত মজুমদার প্রথম আলোকে বলেন, ‘ডলার–সংকট ও ভারতের বাজারে চালের দাম বেড়ে যাওয়ায় আমাদের আমদানি করতে কষ্ট হচ্ছে। তবে আমরা সময়মতো চাল আনার সাধ্যমতো চেষ্টা করছি।’\nসরকারি পর্যায়ে আমদানি বেড়ে যাওয়ায় দেশের চাল ও গমের মজুত পরিস্থিতির আরও উন্নতি হয়েছে। বৃহস্পতিবার পর্যন্ত দেশের প্রধান ওই দুই দানাদার খাদ্যের মজুত দাঁড়িয়েছে প্রায় ১৬ লাখ টন। এর মধ্যে চাল আছে প্রায় ১৪ লাখ টন ও গম ১ লাখ ৮০ হাজার টন। খাদ্য মন্ত্রণালয় থেকে বর্তমান মজুতকে সন্তোষজনক বলা হচ্ছে।\nবাংলাদেশ উন্নয়ন গবেষণা প্রতিষ্ঠানের (বিআইডিএস) সাবেক মহাপরিচালক কে এ এস মুর্শিদ প্রথম আলোকে বলেন, ডলারের উচ্চ মূল্য ও রিজার্ভ–সংকটের কারণে বিশ্ববাজার থেকে খাদ্যপণ্য আমদানি কমেছে। দামও বাড়ছে। এ ধরনের পরিস্থিতিতে ভাত, গম ও আলুর মতো খাবারের ওপর গরিব মানুষের নির্ভরশীলতা বাড়ে।\nতাই সরকারের উচিত এ খাবারগুলো বাজারে সহজলভ্য করা এবং দরিদ্রদের জন্য খাদ্য কর্মসূচির পাশাপাশি নগদ সহায়তা কার্যক্রম বাড়ানো। নয়তো দেশের ক্ষুধা ও পুষ্টি পরিস্থিতির আরও অবনতি হবে।"
    },
    {
        "url": "https://www.prothomalo.com/business/96hxf53v5s",
        "title": "টিসিবির জন্য আরও সয়াবিন তেল ও মসুর ডাল কেনা হচ্ছে | প্রথম আলো",
        "meta_description": "ক্রয় কমিটির গত তিন বৈঠকেই সয়াবিন তেল ও মসুর ডাল কেনার প্রস্তাব অনুমোদিত হচ্ছে। এ দুই পণ্য সাশ্রয়ী মূল্যে বিক্রি করা হবে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-01%2F2087bf8b-f89d-4005-a374-edaf66f1fe4d%2F8b598b09ca90d40f057d57cb1617c2f2_5aeb3009f2e64.jpg?auto=format%2Ccompress&fmt=webp&format=webp&w=300&dpr=1.3",
        "published_date": "2022-11-03T22:59:00",
        "keywords": [
            "টিসিবি",
            "দ্রব্যমূল্য"
        ],
        "last_scraped": "2024-10-07T14:46:59.901615",
        "source": "প্রথম আলো",
        "old": true,
        "author": "বিশেষ প্রতিনিধি",
        "content": "সরকারি বিক্রয়কারী সংস্থা ট্রেডিং করপোরেশন অব বাংলাদেশের (টিসিবি) জন্য কেনা হচ্ছে আরও ৫৫ লাখ লিটার সয়াবিন তেল এবং ৮ হাজার টন মসুর ডাল। এতে খরচ হবে ১৫৮ কোটি ৪১ লাখ টাকা।\n অর্থমন্ত্রী আ হ ম মুস্তফা কামালের সভাপতিত্বে ভার্চ্যুয়াল মাধ্যমে অনুষ্ঠিত সরকারি ক্রয়সংক্রান্ত মন্ত্রিসভা কমিটির সভায় এ বিষয়ক প্রস্তাব অনুমোদন করা হয় আজ বৃহস্পতিবার। বৈঠক শেষে মন্ত্রিপরিষদ বিভাগের অতিরিক্ত সচিব সাইদ মাহবুব খান সাংবাদিকদের এ তথ্য জানান।\nটিসিবির জন্য এর আগে গত ১৯ অক্টোবর ৩৪৮ কোটি টাকা ব্যয়ে ১ কোটি ৬৫ লাখ লিটার সয়াবিন তেল এবং ৮ হাজার টন মসুর ডাল কেনার প্রস্তাবও অনুমোদন করেছিল ক্রয় কমিটি। এর এক মাস আগে গত ২১ সেপ্টেম্বর অনুষ্ঠিত ক্রয় কমিটির বৈঠকেও টিসিবির মাধ্যমে দেশীয় তিন কোম্পানি থেকে ১ কোটি ৬৫ লাখ লিটার সয়াবিন তেল কেনার সিদ্ধান্ত নেওয়া হয়েছিল।\nবাণিজ্য মন্ত্রণালয় সূত্রে জানা গেছে, ফ্যামিলি কার্ডের মাধ্যমে টিসিবি যে সাশ্রয়ী দামে সয়াবিন ও ডাল বিক্রি করছে, সে উদ্দেশ্যেই এগুলো কেনা হচ্ছে।\nসাইদ মাহবুব খান সাংবাদিকদের জানান, টিসিবির জন্য স্থানীয়ভাবে উন্মুক্ত দরপত্র পদ্ধতিতে ৫৫ লাখ লিটার সয়াবিন তেল কিনবে সরকার। কেনা হবে সুপার অয়েল রিফাইনারি লিমিটেডের কাছ থেকে। এতে খরচ হবে ৮৯ কোটি ৬১ লাখ ৭০ হাজার টাকা। প্রতি লিটার সয়াবিনের দাম পড়বে প্রায় ১৬৩ টাকা। আগে প্রতি লিটারের দাম ছিল প্রায় ১৭২ টাকা।\nএ ছাড়া আট হাজার টন মসুর ডালও কেনা হবে উন্মুক্ত দরপত্র পদ্ধতিতে। এতে খরচ হবে ৬৮ কোটি ৭৯ লাখ টাকা। প্রতি কেজির দাম পড়বে ৮৬ টাকা। প্রতি কেজি ডালের দাম আগে ছিল ৮৮ দশমিক ৭৩ টাকা।\nএদিকে কাতার ও আরব আমিরাত থেকে ৯০ হাজার টন ইউরিয়া এবং দেশীয় এক প্রতিষ্ঠান থেকে ২৫ হাজার টন রক ফসফেট কেনার প্রস্তাবও অনুমোদিত হয় ক্রয় কমিটির বৈঠকে। এতে খরচ হবে ৬৮৪ কোটি ৬৩ লাখ টাকা।\nবৈঠকে ২৬৩ কোটি ২১ লাখ টাকা ব্যয়ে পুরাতন ব্রহ্মপুত্র, ধরলা, তুলাই ও পুনর্ভবা নদ-নদীর নাব্যতা উন্নয়ন এবং পুনরুদ্ধার প্রকল্পের খননকাজ করার সিদ্ধান্ত নিয়েছে সরকার। এ কাজ করবে ৯টি প্রতিষ্ঠান।\nএ ছাড়া ক্রয় কমিটির বৈঠকে রংপুরে বঙ্গবন্ধু শেখ মুজিবুর রহমান নভোথিয়েটার করার প্রস্তাব অনুমোদিত হয়। এতে ১২১ কোটি ১৭ লাখ টাকা ব্যয় হবে। কাজ পেয়েছে এমজি জামাল অ্যান্ড কোম্পানি লিমিটেড।"
    },
    {
        "url": "https://www.prothomalo.com/business/76qghtok0m",
        "title": "বৃহস্পতিবার থেকে ৫৫ টাকায় চিনি, ১১০ টাকায় সয়াবিন তেল দেবে টিসিবি | প্রথম আলো",
        "meta_description": "সারা দেশের পরিবার কার্ডধারী এক কোটি পরিবারকে ভর্তুকি মূল্যে এসব নিত্যপণ্য দেওয়া হবে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo%2Fimport%2Fmedia%2F2015%2F10%2F25%2Fc41ea0e10640fc901047b0b6677189de-27.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-11-09T23:15:00",
        "keywords": [
            "টিসিবি",
            "সয়াবিন তেল",
            "দ্রব্যমূল্য"
        ],
        "last_scraped": "2024-10-07T14:47:16.693495",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "সরকারি সংস্থা ট্রেডিং করপোরেশন অব বাংলাদেশ (টিসিবি) বৃহস্পতিবার থেকে প্রতি লিটার ১১০ টাকায় বোতলজাত সয়াবিন তেল ও প্রতি কেজি ৫৫ টাকায় চিনি বিক্রি করবে। পাশাপাশি ৬৫ টাকা কেজি দরে ভর্তুকি মূল্যে মসুর ডালও বিক্রি করবে সরকারি সংস্থাটি।\nটিসিবি আজ বুধবার এক সংবাদ বিজ্ঞপ্তিতে এ তথ্য জানিয়েছে। এতে বলা হয়েছে, দেশব্যাপী এক কোটি পরিবার কার্ডধারী নিম্ন আয়ের মানুষের কাছে ভর্তুকি মূল্যের এসব পণ্য বিক্রি করা হবে।\nভর্তুকি মূল্যে তেল, চিনি ও ডাল দিতে টিসিবি কর্তৃক ঢাকা মহানগরসহ সারা দেশে চলতি মাসের বিক্রয় কার্যক্রম ১০ নভেম্বর শুরু হবে। বৃহস্পতিবার সকাল ১০টায় রাজধানীর মতিঝিল আইডিয়াল স্কুল অ্যান্ড কলেজসংলগ্ন এজিবি কলোনির কাঁচাবাজারে সামনে টিসিবির এ কার্যক্রমের উদ্বোধন করবে বাণিজ্য মন্ত্রণালয়ের সিনিয়র সচিব তপন কান্তি ঘোষ।\nপরিবার কার্ডধারীরা ৫৫ টাকায় ১ কেজি চিনি, ৬৫ টাকা দরে ২ কেজি ডাল ও প্রতি লিটার ১১০ টাকা দরে ২ লিটার সয়াবিন তেল কিনতে পারবেন। টিসিবি এসব পণ্যের সঙ্গে পেঁয়াজও বিক্রি করে থাকে। তবে এ মাসে পেঁয়াজ বিক্রি করবে না সংস্থাটি।\nবাজারে চিনির সংকট শুরু হওয়ার পর টিসিবি পরিবার কার্ডের বাইরে সবার জন্য খোলাবাজারে ৫৫ টাকা দরে চিনি বিক্রি করছিল। পরে অবশ্য চিনি বিক্রি বন্ধ করে সংস্থাটি।"
    },
    {
        "url": "https://www.prothomalo.com/bangladesh/district/eei7hjnpjd",
        "title": "টিসিবির পণ্য কিনতে ভিড়, ঘণ্টার পর ঘণ্টা লাইনে দাঁড়িয়ে অপেক্ষা | প্রথম আলো",
        "meta_description": "ডাল, চিনি, তেলসহ নিত্যপ্রয়োজনীয় পণ্যের দামের ঊর্ধ্বগতিতে দিশাহারা মানুষ। আয়ের তুলনায় ব্যয় বেড়ে যাওয়ায় সাধারণ মানুষের জীবনযাপন কষ্টসাধ্য হয়ে পড়েছে। এ অবস্থায় বাজারমূল্যের চেয়ে কিছুটা কম দামে পাওয়ায় ট্রেডিং করপোরেশন অব বাংলাদেশের (টিসিবি) পণ্য পেতে মরিয়া হয়ে ছুটছেন পাবনার বেড়া উপজেলার নিম্ন আয়ের মানুষ।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-11%2Ff18899c8-3a93-427a-ae65-3f0b07343599%2FPabna_DH0607_20221109_Bera_TCB__1_.jpg?rect=650%2C0%2C2700%2C1800&auto=format%2Ccompress&fmt=webp&format=webp&w=640&dpr=1.3",
        "published_date": "2022-11-10T18:57:00",
        "keywords": [
            "টিসিবি",
            "বেড়া",
            "পাবনা",
            "রাজশাহী বিভাগ"
        ],
        "last_scraped": "2024-10-07T14:47:32.842812",
        "source": "প্রথম আলো",
        "old": true,
        "author": "প্রতিনিধি",
        "content": "ডাল, চিনি, তেলসহ নিত্যপ্রয়োজনীয় পণ্যের দামের ঊর্ধ্বগতিতে দিশাহারা মানুষ। আয়ের তুলনায় ব্যয় বেড়ে যাওয়ায় সাধারণ মানুষের জীবনযাপন কষ্টসাধ্য হয়ে পড়েছে। এ অবস্থায় বাজারমূল্যের চেয়ে কিছুটা কম দামে পাওয়ায় ট্রেডিং করপোরেশন অব বাংলাদেশের (টিসিবি) পণ্য পেতে মরিয়া হয়ে ছুটছেন পাবনার বেড়া উপজেলার নিম্ন আয়ের মানুষ। এই ভিড়ে পণ্য পেতে পাঁচ–ছয় ঘণ্টা লাইনে দাঁড়িয়ে অপেক্ষা করতে হচ্ছে।\nঅন্যদিকে এই নিত্যপণ্য ওয়ার্ড কাউন্সিলর এবং ইউপি চেয়ারম্যানদের তালিকাভুক্ত কার্ডধারী ছাড়া কেউ পাচ্ছেন না। কার্ডধারীর বাইরে অসংখ্য দরিদ্র ও নিম্ন আয়ের মানুষ টিসিবির বিক্রয়কেন্দ্রগুলোতে পণ্যের আশায় দীর্ঘক্ষণ লাইনে দাঁড়িয়ে থাকছেন। কিন্তু শেষ পর্যন্ত তাঁদের ফিরতে হচ্ছে খালি হাতে। এ অবস্থায় টিসিবির কার্ডের সংখ্যা বাড়ানোর দাবি জানিয়েছেন সর্বস্তরের মানুষ।\nউপজেলা প্রশাসন সূত্রে জানা গেছে, বেড়া উপজেলায় টিসিবির পণ্যের জন্য ২২ হাজার ১০৫টি কার্ড বরাদ্দ রয়েছে। প্রত্যেক কার্ডধারী মাসে একবার করে কম দামে ডাল, চিনি, তেলসহ নিত্যপণ্য কেনার সুযোগ পাচ্ছেন। প্রত্যেক কার্ডধারীকে ৪০৫ টাকার বিনিময়ে দুই কেজি করে ডাল, চিনি ও তেল দেওয়া হচ্ছে। খোলাবাজারে এসব পণ্যের দাম ৭০০ টাকার বেশি। ফলে টিসিবির পণ্য পেতে প্রতিটি বিক্রয়কেন্দ্রে উপচে পড়া ভিড়।\nসাধারণ মানুষের অভিযোগ, কার্ড তৈরির দায়িত্বপ্রাপ্ত ওয়ার্ড কাউন্সিলর ও ইউপি চেয়ারম্যান-সদস্যরা তাঁদের অনুসারী ও পছন্দের লোকদের কার্ড দিয়েছেন। কোনো কোনো পরিবারের একাধিক সদস্যকে কার্ড দেওয়া হয়েছে। এ ছাড়া টিসিবি এত দিন যে পণ্য বিক্রি করেছে, সেখানে সবার জন্য লাইনে দাঁড়ানোর সুযোগ ছিল। কিন্তু এখন শুধু কার্ডধারীদের পণ্য দেওয়া হচ্ছে। ফলে বাকি লোকজন লাইনে দাঁড়িয়ে কম দামে পণ্য কেনার সুযোগ পাচ্ছেন না।\nগতকাল বুধবার বেড়া পৌর এলাকার দত্তকান্দি মহল্লার বিক্রয়কেন্দ্রে গিয়ে মানুষের দীর্ঘ লাইন দেখা যায়। ওই বিক্রয়কেন্দ্রে ১ হাজার ২৯৬ জন কার্ডধারীর মধ্যে ডাল, চিনি ও তেল বিক্রি করা হয়। এ সময় বেশির ভাগ কার্ডধারীকে পণ্য কিনতে চার থেকে ছয় ঘণ্টা লাইনে দাঁড়িয়ে অপেক্ষা করতে হয়। এ ছাড়া কার্ডধারীর বাইরেও অসংখ্য নিম্ন আয়ের মানুষকে ঘণ্টার পর ঘণ্টা লাইনে দাঁড়িয়ে অপেক্ষা করতে দেখা যায়। তবে কার্ড না থাকায় শেষ পর্যন্ত তাঁরা খালি হাতে ফিরে যান। ফিরে যাওয়া এসব মানুষের কেউ কেউ পণ্য না পেয়ে কেঁদে ফেলেন।\nদত্তকান্দি মহল্লার সুরত বানু (৬০) ও রঞ্জিতা খাতুন কান্নাজড়িত কণ্ঠে বলেন, পণ্য পাওয়ার আশায় প্রায় চার ঘণ্টা ধরে তাঁরা কখনো লাইনে, কখনো লাইনের পাশে দাঁড়িয়ে অপেক্ষা করেছেন। কিন্তু কার্ড না থাকায় তাঁদের পণ্য দেওয়া হয়নি। সুরত বানুর আক্ষেপ—‘কম দামে তেল, চিনি, ডাল পাওয়ার আশায় সকালের থ্যা দাঁড়ায়া আছি। কত অনুনয়-বিনয় করিছি, কিন্তু কার্ড না থাকায় কিছুই দিল না।’\nএদিকে কোনো কোনো পরিবারের স্বামী ও স্ত্রীসহ একাধিক সদস্য কার্ড পেয়ে পণ্য নিতে এসেছেন বলে জানা গেছে। এমনকি একই ব্যক্তিকে একাধিক কার্ড দেওয়া হয়েছে বলে অভিযোগ পাওয়া গেছে।\nনাম প্রকাশ না করার শর্তে পণ্য বিক্রির তদারককারী কর্মকর্তা বলেন, সরকারি নির্দেশ অনুযায়ী শুধু কার্ডধারীর কাছে পণ্য বিক্রি করা হচ্ছে। একই পরিবারের স্বামী-স্ত্রী উভয়ের নামে, এমনকি একজনের নামে একাধিক কার্ড পাওয়া গেছে। তবে এ ক্ষেত্রে তা জানামাত্র পণ্য না দিয়ে অতিরিক্ত কার্ডগুলো জমা নেওয়া হয়েছে। কেবল বৈধ কার্ডধারীর প্রত্যেকে পণ্য পেয়েছেন।\nবেড়া উপজেলা নির্বাহী কর্মকর্তা (ইউএনও) মোহা. সবুর আলী বলেন, ‘দু-এক জায়গায় অতিরিক্ত কার্ড দেওয়ার অভিযোগ পেয়েছি। তবে এ ক্ষেত্রে আমাদের উপজেলা প্রশাসনের তদারককারী কর্মকর্তারা কঠোর দৃষ্টি রাখছেন। এতে একই ব্যক্তি বা পরিবার অতিরিক্ত পণ্য কেনার সুযোগ বন্ধ হওয়ায় প্রত্যেক বৈধ কার্ডধারী পণ্য কেনার সুযোগ পাচ্ছেন।’ এক প্রশ্নের জবাবে ইউএনও বলেন, আপাতত এ উপজেলার জন্য নির্ধারিত ২২ হাজার ১০৫টি কার্ডের বাইরে অতিরিক্ত আর কোনো কার্ড দেওয়ার পরিকল্পনা নেই। "
    },
    {
        "url": "https://www.prothomalo.com/business/industry/cpnc0iywon",
        "title": "চিনির দাম নিয়ে সংসদীয় কমিটিতে অসন্তোষ | প্রথম আলো",
        "meta_description": "চিনিসহ নিত্যপণ্যের দাম বেড়ে যাওয়ায় শিল্প মন্ত্রণালয় সম্পর্কিত সংসদীয় কমিটির বৈঠকে অসন্তোষ প্রকাশ করেছেন সংসদ সদস্যরা। গতকাল বৃহস্পতিবার জাতীয় সংসদ ভবনে অনুষ্ঠিত বৈঠকে একাধিক সদস্য এ বিষয়ে কথা বলেন।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo%2Fimport%2Fmedia%2F2017%2F05%2F09%2Fc43721b218a4902452523327629c5dc2-5911be4fec321.jpg?auto=format%2Ccompress&fmt=webp&format=webp&w=600&dpr=1.3",
        "published_date": "2022-08-26T17:15:00",
        "keywords": [
            "নিত্য পণ্য",
            "শিল্প মন্ত্রণালয়",
            "টিসিবি"
        ],
        "last_scraped": "2024-10-07T14:47:52.899561",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "চিনিসহ নিত্যপণ্যের দাম বেড়ে যাওয়ায় শিল্প মন্ত্রণালয় সম্পর্কিত সংসদীয় কমিটির বৈঠকে অসন্তোষ প্রকাশ করেছেন সংসদ সদস্যরা। গতকাল বৃহস্পতিবার জাতীয় সংসদ ভবনে অনুষ্ঠিত বৈঠকে একাধিক সদস্য এ বিষয়ে কথা বলেন। সেখানে তাঁরা ক্ষোভ প্রকাশ করেন বলে সূত্র জানিয়েছে।\nসরকারি সংস্থা টিসিবির হিসাবে, গত এক মাসে চিনির দাম বেড়েছে কেজিতে আট টাকা। গতকাল শিল্প মন্ত্রণালয় সম্পর্কিত সংসদীয় কমিটির বৈঠকের একটি আলোচ্য সূচি ছিল চিনিশিল্পের সর্বশেষ অবস্থা নিয়ে আলোচনা।\nজানা যায়, একাধিক সদস্য সম্প্রতি চিনিসহ বিভিন্ন নিত্যপণ্যের দাম বেড়ে যাওয়া নিয়ে কথা বলেন। তাঁরা বলেন, সংসদ সদস্য হিসেবে যখন তাঁরা নির্বাচনী এলাকায় যান, তখন সাধারণ মানুষের প্রশ্নের মুখে পড়তে হচ্ছে।\nএকজন সদস্য বলেন, তিনি অভিযোগ পেয়েছেন প্যাকেটজাত চিনিতে প্যাকেটের গায়ে লেখা থাকে এক কেজি। কিন্তু আসলে প্যাকেটে এক কেজি চিনি থাকে না। বিষয়টি তদারকি করা দরকার।\nবৈঠক শেষে সংসদ সচিবালয়ের এক বিজ্ঞপ্তিতে জানানো হয়, প্যাকেটজাত পণ্যের ওজন ও গুণগত মান পর্যবেক্ষণে প্রয়োজনীয় পদক্ষেপ নেওয়ার পরামর্শ দেয় সংসদীয় কমিটি।\nকমিটির সভাপতি আমির হোসেন আমুর সভাপতিত্বে কমিটির সদস্য শিল্পমন্ত্রী নূরুল মজিদ মাহমুদ হ‌ুমায়ূন, প্রতিমন্ত্রী কামাল আহমেদ মজুমদার, এ কে এম ফজলুল হক প্রমুখ বৈঠকে অংশ নেন।\nকমিটির একজন সদস্য নাম প্রকাশ না করার শর্তে প্রথম আলোকে বলেন, বৈঠকে চিনি নিয়ে আলোচনা হয়েছে। তাঁরা মন্ত্রণালয়ের কাছে জানতে চেয়েছেন চিনির দাম কেন বাড়ল। মন্ত্রণালয় বলেছে, তারা দাম নিয়ন্ত্রণে রাখার চেষ্টা করছে।"
    },
    {
        "url": "https://www.prothomalo.com/business/economics/jwh56a0vqz",
        "title": "টিসিবির ভর্তুকি মূল্যে পণ্য বিক্রি শুরু কাল রোববার | প্রথম আলো",
        "meta_description": "টিসিবির চলতি সেপ্টেম্বর মাসের ভর্তুকি মূল্যে পণ্য বিক্রি শুরু হচ্ছে আগামীকাল রোববার। এ দফায় পরিবার কার্ডধারী একজন ক্রেতা এক কেজি চিনি, দুই কেজি ডাল, দুই লিটার সয়াবিন তেল ও দুই কেজি পেঁয়াজ কিনতে পারবেন। তবে এ মাসে টিসিবি স্থানভেদে পেঁয়াজও বিক্রি করবে বলে জানিয়েছে।  ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2020-09%2F7650d699-d4f5-40d1-b93a-f166296ee982%2Ftcb.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-09-10T21:14:00",
        "keywords": [
            "টিসিবি",
            "নিত্য পণ্য",
            "মূল্যবৃদ্ধি",
            "পণ্যবাজার",
            "দ্রব্যমূল্য"
        ],
        "last_scraped": "2024-10-07T14:48:13.885594",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "পরিবার কার্ডের মাধ্যমে সরকারি সংস্থা ট্রেডিং করপোরেশন অব বাংলাদেশের (টিসিবি) চলতি সেপ্টেম্বর মাসের ভর্তুকি মূল্যের পণ্য বিক্রি শুরু হচ্ছে রোববার। এর আগে শোকাবহ আগস্টের মাসজুড়েই সাশ্রয়ী মূল্যে এই বিক্রয় কার্যক্রম চালিয়েছিল সংস্থাটি।   \nরোববার সকালে রাজধানীর তেজগাঁও বেগুনবাড়ি এলাকায় এ কার্যক্রমের উদ্বোধন করবেন বাণিজ্য মন্ত্রণালয়ের জ্যেষ্ঠ সচিব তপন কান্তি ঘোষ। শনিবার এক সংবাদ বিজ্ঞপ্তিতে টিসিব এ তথ্য জানায়।ধারাবাহিক কার্যক্রমের অংশ হিসেবে এ দফায় পরিবার কার্ডধারী একজন ক্রেতা ৫৫ টাকা কেজি দরে এক কেজি চিনি, ৬৫ টাকা দরে সর্বোচ্চ দুই কেজি ডাল, ১১০ টাকা দরে দুই লিটার সয়াবিন তেল ও ২০ টাকা দরে ২ কেজি পেঁয়াজ কিনতে পারবেন। তবে এ মাসে টিসিবি কিছু জায়গায় পেঁয়াজ বিক্রি করবে বলেও জানিয়েছে। \nসারা দেশে পরিবার কার্ডধারী এক কোটি নিম্ন আয়ের পরিবার এই সুবিধা পাবে। পণ্য নিতে যেতে হবে নির্ধারিত পরিবেশক দোকানে। এখন টিসিবি ট্রাকে বিক্রি বাদ দিয়ে সারা দেশে নিয়োগকৃত পরিবেশকদের মাধ্যমেই পণ্য বিক্রি করে থাকে। বিশৃঙ্খলা দেখা দেওয়ায় সরকার টিসিবির ট্রাকে করে পণ্য বিক্রি কার্যক্রম বন্ধের সিদ্ধান্ত নেয়। \nএখন সিটি করপোরেশন, জেলা ও উপজেলা প্রশাসনের সহযোগিতায় পরিবেশকের দোকান থেকে নির্ধারিত তারিখ ও সময় অনুযায়ী পণ্য পান গ্রাহকেরা। এতে ক্রেতাদের ভোগান্তি কমেছে। তবে গত মাসের কার্যক্রমে টিসিবির সরবরাহ করা পেঁয়াজের মান নিয়ে প্রশ্ন উঠেছিল।"
    },
    {
        "url": "https://www.prothomalo.com/bangladesh/district/aynskw6ndn",
        "title": "রাশিয়া-ইউক্রেন থেকে পণ্য আনার উদ্যোগ, এতে দাম কমবে: বাণিজ্যমন্ত্রী | প্রথম আলো",
        "meta_description": "রংপুরে চলতি অর্থবছরের তৃতীয় দফায় ট্রেডিং করপোরেশন অব বাংলাদেশ (টিসিবি)–এর পণ্য বিক্রয় কার্যক্রম উদ্বোধন করেছেন বাণিজ্যমন্ত্রী টিপু মুনশি। আজ রোববার সকালে নগরের কেরানীপাড়া স্টাফ কোয়ার্টারের সামনে এ কার্যক্রমের উদ্বোধন করেন মন্ত্রী।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-09%2Fc2e9fe96-2e31-4e90-bbc5-52f0e939e1b5%2FRangpur_DH0494_20220911_IMG_9965.JPG?auto=format%2Ccompress&fmt=webp&format=webp&w=640&dpr=1.3",
        "published_date": "2022-09-11T18:10:00",
        "keywords": [
            "রংপুর",
            "রংপুর বিভাগ",
            "রংপুর সিটি",
            "টিসিবি",
            "বাণিজ্যমন্ত্রী",
            "রংপুর রাইডার্স"
        ],
        "last_scraped": "2024-10-07T14:48:35.259976",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "রংপুরে চলতি অর্থবছরের তৃতীয় দফায় ট্রেডিং করপোরেশন অব বাংলাদেশ (টিসিবি)–এর পণ্য বিক্রয় কার্যক্রম উদ্বোধন করেছেন বাণিজ্যমন্ত্রী টিপু মুনশি। আজ রোববার সকালে নগরের কেরানীপাড়া স্টাফ কোয়ার্টারের সামনে এ কার্যক্রমের উদ্বোধন করেন মন্ত্রী।\nবাণিজ্যমন্ত্রী টিপু মুনশি বলেন, টিসিবির মাধ্যমে এক কোটি অসচ্ছল পরিবারের কাছে সাশ্রয়ী দামে খাদ্যসামগ্রী বিক্রির মাধ্যমে দেশের পাঁচ কোটি মানুষকে সুবিধা দেওয়া হচ্ছে। খোলা বাজারে ৩০ টাকা কেজি দরে চাল বিক্রি হচ্ছে। দেশের মানুষের যাতে কষ্ট না হয়, সে দিকে সরকার লক্ষ রাখছে। এর সঙ্গে তিনি যোগ করেন, ‘ইউক্রেন-রাশিয়া থেকে বিভিন্ন পণ্য আমদানির উদ্যোগ নেওয়া হয়েছে। এতে নিত্যপণ্যের দাম কমে আসবে। আশা করছি, আগামী দুই মাসের মধ্যে সয়াবিন তেলের দাম আরও কমে আসবে।’\nমাসব্যাপী টিসিবির পণ্য বিক্রির কার্যক্রম উদ্বোধনের সঙ্গে সঙ্গে সুবিধাভোগী কার্ডধারী ব্যক্তিদের হাতে টিসিবির পণ্য তুলে দেন মন্ত্রী।\nটিসিবির রংপুরের আঞ্চলিক কর্মকর্তা প্রতাপ কুমার বলেন, আজ থেকে তৃতীয় দফায় টিসিবির পণ্য বিক্রয় কার্যক্রম শুরু হলো। আজ নগরের পাঁচটি কেন্দ্রে পণ্য দেওয়া হবে। কার্ডধারী প্রত্যেকে এক কেজি চিনি, দুই কেজি মসুর ডাল ও দুই লিটার সয়াবিন তেল সাশ্রয়ী মূল্যে নিতে পারবেন। চিনি ৫৫ টাকা কেজি, মসুর ডাল ৬৫ টাকা কেজি ও সয়াবিন তেল ১১০ টাকা লিটার দরে বিক্রি হবে। মাসব্যাপী এ কার্যক্রম চলবে। সিটি এলাকাসহ জেলার মোট ২ লাখ ৮৫ হাজার ৩১২ জন সুবিধাভোগী কার্ডধারী এসব পণ্য কিনতে পারবেন।\nএদিকে টিসিবির পণ্য কিনতে সকাল থেকে বিভিন্ন কেন্দ্রে কার্ডধারী ব্যক্তিদের ভিড় লক্ষ করা গেছে। উপকারভোগী মরিয়ম বেগম বলেন, ‘টিসিবির কার্ড পায়া হামার অনেক উপকার হইছে। তার ওপর ন্যায্য মূল্যে চালও পাই। বাজারে জিনিসপত্রের দাম বাড়ার কষ্ট কিছুটা কম হয় এই পণ্য পাওয়ার পর।’"
    },
    {
        "url": "https://www.prothomalo.com/business/j9rkhvo8va",
        "title": "বছরে টিসিবির ভর্তুকি ৫ হাজার ২০০ কোটি টাকা | প্রথম আলো",
        "meta_description": "সরকার প্রতি মাসে সয়াবিন তেল, চিনি ও ডালের মতো বেশ কয়েকটি পণ্য সাশ্রয়ী মূল্যে এক কোটি কার্ডধারী পরিবারের কাছে বিক্রি করছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-09%2Fd1179a18-d30f-4f0f-bed9-242a2118f198%2FTCB.JPG?auto=format%2Ccompress&fmt=webp&format=webp&w=640&dpr=1.3",
        "published_date": "2022-09-11T20:16:00",
        "keywords": [
            "টিসিবি",
            "নিত্য পণ্য",
            "সরকার"
        ],
        "last_scraped": "2024-10-07T14:48:46.665142",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "প্রতিবছর নিম্ন আয়ের মানুষের কাছে সাশ্রয়ী মূল্যে পণ্য বিক্রি করতে গিয়ে সরকারি সংস্থা ট্রেডিং করপোরেশন অব বাংলাদেশের (টিসিবি) ভর্তুকি দিতে হচ্ছে ৫ হাজার ২০০ কোটি টাকা। মাসে একবার বেশ কয়েকটি নিত্যপণ্য বিক্রিতে এই টাকা ভর্তুকি দিচ্ছে সরকার।\nআজ রোববার রাজধানীর দক্ষিণ বেগুনবাড়িতে টিসিবির সেপ্টেম্বর মাসের বিক্রয় কার্যক্রম উদ্বোধনের সময় এ কথা বলেন বাণিজ্য মন্ত্রণালয়ের জ্যেষ্ঠ সচিব তপন কান্তি ঘোষ। টিসিবি এক সংবাদ বিজ্ঞপ্তিতে এ তথ্য জানিয়েছে।\nঅনুষ্ঠানে প্রধান অতিথির বক্তব্যে তপন কান্তি ঘোষ বলেন, প্রতি মাসেই টিসিবির মাধ্যমে পণ্য দেওয়া হচ্ছে। এটি অব্যাহত থাকবে। এতে এক কোটি পরিবার কার্ডের মাধ্যমে পরিচালিত এই কার্যক্রমে প্রায় পাঁচ কোটি মানুষ উপকৃত হচ্ছে।\nএ সময় পরিবার কার্ডে মাসে একাধিকবার পণ্য দেওয়ার সুযোগ আছে কি না—সাংবাদিকদের এমন প্রশ্নের উত্তরে তপন কান্তি ঘোষ বলেন, এখন মাসে একবার করে পণ্য দিতেই বছরে প্রায় ৫ হাজার ২০০ কোটি টাকা ভর্তুকি দিতে হচ্ছে। এরপরও সব দিক চিন্তা করে ও টিসিবির সক্ষমতা বিবেচনায় ভবিষ্যতে মাসে দুবার পণ্য দেওয়া যায় কি না, মন্ত্রণালয় তা খতিয়ে দেখবে।\nসংশ্লিষ্ট সূত্রে জানা গেছে, সেপ্টেম্বর মাসে ঢাকায় প্রায় ৩০০ পরিবেশকের মাধ্যমে টিসিবি এই কার্যক্রম চালাচ্ছে। সারা দেশে ৩ হাজার ৫০০ পরিবেশকের মাধ্যমে মাসব্যাপী বিক্রয় কার্যক্রম চালাবে টিসিবি।\nআপাতত প্রত্যেক পরিবার কার্ডধারী ব্যক্তি ২ লিটার তেল, ২ কেজি মসুর ডাল ও ১ কেজি চিনি ৪০৫ টাকার প্যাকেজে নিতে পারেন। আমদানি করা পেঁয়াজ ঢাকার দুই সিটি করপোরেশন এলাকায় পরে বিক্রি করা হবে। একজন ক্রেতা ২০ টাকা দরে দুই কেজি পেঁয়াজ কিনতে পারবেন।\nঅনুষ্ঠানে বিশেষ অতিথি ছিলেন আমদানি ও অভ্যন্তরীণ বাণিজ্য (আইআইটি) বিভাগের অতিরিক্ত সচিব এ কে এম আলী আহাদ খান। আরও উপস্থিত ছিলেন টিসিবির চেয়ারম্যান ব্রিগেডিয়ার জেনারেল মো. আরিফুল হাসান, উত্তর সিটি করপোরেশনের ২৪ নম্বর ওয়ার্ডের কমিশনার সফিউল্লাহ সফি প্রমুখ।"
    },
    {
        "url": "https://www.prothomalo.com/business/economics/wxgyyfe22d",
        "title": "কে, কীভাবে পেলেন টিসিবির ফ্যামিলি কার্ড, তদন্ত হবে | প্রথম আলো",
        "meta_description": "পণ্য বিক্রয়কারী সরকারি সংস্থা ট্রেডিং করপোরেশন অব বাংলাদেশ (টিসিবি) এক কোটি নিম্ন আয়ের পরিবারকে ঠিকভাবে পণ্য দিচ্ছে কি না, তা সারা দেশে সরেজমিনে যাচাই করবে বাণিজ্য মন্ত্রণালয়।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-10%2F63796ef5-eecf-4d35-9c89-6a4c7265040c%2F7.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-09-14T11:00:00",
        "keywords": [
            "টিসিবি",
            "বাণিজ্য মন্ত্রণালয়",
            "টিআইবি"
        ],
        "last_scraped": "2024-10-07T14:49:03.879546",
        "source": "প্রথম আলো",
        "old": true,
        "author": "বিশেষ প্রতিনিধি",
        "content": "পণ্য বিক্রয়কারী সরকারি সংস্থা ট্রেডিং করপোরেশন অব বাংলাদেশ (টিসিবি) এক কোটি নিম্ন আয়ের পরিবারকে ঠিকভাবে পণ্য দিচ্ছে কি না, তা সারা দেশে সরেজমিনে যাচাই করবে বাণিজ্য মন্ত্রণালয়।\nদেশের সব সিটি করপোরেশন, জেলা, উপজেলা, পৌরসভা ও ইউনিয়নে নিম্ন আয়ের পরিবারকে সাশ্রয়ী মূল্যে টিসিবির পণ্য দেওয়ার তালিকা রয়েছে। এ তালিকা সংরক্ষিত আছে সিটি করপোরেশন ও জেলা প্রশাসকদের (ডিসি) কার্যালয়ে।\nবাণিজ্য মন্ত্রণালয় গতকাল মঙ্গলবার এ বিষয়ে একটি আদেশ জারি করেছে। এতে বলা হয়েছে, দেশের আট বিভাগে ৩৬ জন উপসচিব সরেজমিন পরিদর্শন করে প্রতিবেদন তৈরি করবেন। সব উপসচিবই বাণিজ্য মন্ত্রণালয়ের। তাঁদের কার্যক্রম তদারক করবেন একই মন্ত্রণালয়ের সাতজন অতিরিক্ত সচিব ও একজন যুগ্ম সচিব।\nতালিকাভুক্ত ফ্যামিলি কার্ডের মাধ্যমে টিসিবি সাশ্রয়ী দামে পরিবারপ্রতি দুই লিটার ভোজ্যতেল, দুই কেজি মসুর ডাল ও এক কেজি চিনি বিক্রি করে আসছে। ভোজ্যতেল ১১০ টাকা লিটার, মসুর ডাল ৬৫ টাকা ও চিনি ৫৫ টাকা কেজি। টিসিবির গতকালের তথ্য অনুযায়ী বাজারে প্রতি লিটার ভোজ্যতেল ১৮৫–১৯২ টাকা, প্রতি কেজি মসুর ডাল (মাঝারি) ১২০–১২৫ টাকা ও প্রতি কেজি চিনি ৮৮–৯০ টাকা দরে কেনাবেচা হয়েছে।\nবাণিজ্য মন্ত্রণালয় বলেছে, পরিদর্শনকারী উপসচিবেরা সিটি করপোরেশন ও ডিসি কার্যালয়ে থাকা তালিকা থেকে দৈবচয়নের ভিত্তিতে টিসিবির ফ্যামিলি কার্ডধারী বা উপকারভোগীদের নির্বাচন করবেন। প্রত্যেককে কমপক্ষে একটি উপজেলা, একটি পৌরসভা বা সিটি করপোরেশনের একটি ওয়ার্ড সরেজমিনে পরিদর্শন করতে হবে।\nফ্যামিলি কার্ডধারীদের সঙ্গে কথা বলে কীভাবে তাঁরা কার্ড পেয়েছেন, সাশ্রয়ী দামে পণ্য পেতে তাঁরা কোনো হয়রানি বা ভোগান্তির শিকার হয়েছেন কি না, নীতিমালা অনুযায়ী কার্ড পাওয়ার জন্য তাঁরা যোগ্য ব্যক্তি কি না—ইত্যাদি তথ্য সংগ্রহ করতে হবে পরিদর্শকদের।\nটিসিবির অনুমোদিত ডিলারদের স্থায়ী, অস্থায়ী বা নির্বাচিত জায়গা থেকে পণ্য পাওয়ার ক্ষেত্রে কোনো হয়রানি বা ভোগান্তির শিকার হয়েছেন কি না ও চলমান কার্যক্রমের ব্যবস্থাপনা ঠিক আছে কি না—এসব তথ্যও সংগ্রহ করবে পরিদর্শক দল। পরিদর্শকদের জরুরি ভিত্তিতে পরিদর্শন ও তথ্য সংগ্রহ শেষে তিন কার্যদিবসের মধ্যে বাণিজ্য মন্ত্রণালয়ে প্রতিবেদন দাখিল করতে হবে।\nট্রান্সপারেন্সি ইন্টারন্যাশনাল বাংলাদেশ (টিআইবি) গত মাসে ‘টিসিবির ফ্যামিলি কার্ড কার্যক্রমে সুশাসনের চ্যালেঞ্জ’ শীর্ষক এক গবেষণা প্রতিবেদনে বলেছে, টিসিবির ফ্যামিলি কার্ড পাওয়ার উপযুক্তদের মধ্যে ৩৯ শতাংশই তা পাননি। \nবাদপড়াদের ৮০ শতাংশই মনে করেন, অনিয়ম-দুর্নীতির কারণে তাঁরা তালিকাভুক্ত হতে পারেননি। যাঁরা হয়েছেন, তাঁদের ঘুষ দিতে হয়েছে।\nটিআইবির মতে, বাদ পড়ার পেছনে ফ্যামিলি কার্ড সম্পর্কে তথ্য না জানা, তালিকা তৈরিতে স্বচ্ছতার ঘাটতি, সচ্ছল ব্যক্তি ও স্থানীয় জনপ্রতিনিধিদের আত্মীয়স্বজনদের কার্ড প্রদান, তদবির না থাকা ও রাজনৈতিক বিবেচনা—এগুলোই ছিল অন্যতম কারণ।"
    },
    {
        "url": "https://www.prothomalo.com/business/industry/qpl1psgn96",
        "title": "ভোজ্যতেল–চিনির দাম কমার সুযোগ আছে | প্রথম আলো",
        "meta_description": "সয়াবিন তেল, পাম তেল ও চিনি বিক্রিতে কোম্পানিগুলো যে মুনাফা করছে, তা আরেকটু কমানোর সুযোগ আছে বলে মনে করছে বাংলাদেশ ট্রেড অ্যান্ড ট্যারিফ কমিশন (বিটিটিসি)। সংস্থাটি গতকাল বৃহস্পতিবার বাণিজ্য মন্ত্রণালয়ে জমা দেওয়া এক অন্তর্বর্তীকালীন প্রতিবেদনে এসব কথা বলেছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-09%2F30e0459a-2f19-4002-9023-c134f4cb9004%2FSugar___oil.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-09-16T14:00:00",
        "keywords": [
            "ভোজ্য তেল",
            "আমদানি",
            "টিসিবি",
            "বাণিজ্য মন্ত্রণালয়",
            "নিত্য পণ্য"
        ],
        "last_scraped": "2024-10-07T14:49:20.442387",
        "source": "প্রথম আলো",
        "old": true,
        "author": "বিশেষ প্রতিনিধি",
        "content": "সয়াবিন তেল, পাম তেল ও চিনি বিক্রিতে কোম্পানিগুলো যে মুনাফা করছে, তা আরেকটু কমানোর সুযোগ আছে বলে মনে করছে বাংলাদেশ ট্রেড অ্যান্ড ট্যারিফ কমিশন (বিটিটিসি)। সংস্থাটি গতকাল বৃহস্পতিবার বাণিজ্য মন্ত্রণালয়ে জমা দেওয়া এক অন্তর্বর্তীকালীন প্রতিবেদনে এসব কথা বলেছে।\n৯ পণ্য অর্থাৎ চাল, আটা, ময়দা, সয়াবিন তেল, পাম তেল, চিনি, মসুর ডাল, এমএস রড ও সিমেন্টের দাম বেঁধে দেওয়া হবে বলে গত ৩০ আগস্ট সিদ্ধান্ত নেয় বাণিজ্য মন্ত্রণালয়।\nআমদানিকারক ও ব্যবসায়ীদের সঙ্গে বসে বিটিটিসি প্রতি মাসে এসব পণ্যের দাম নির্ধারণের কাজ করবে এবং ১৫ দিনের মধ্যে কাজটি শুরু হবে বলে ঘোষণা দেন বাণিজ্যমন্ত্রী টিপু মুনশি।\nদুই সপ্তাহ শেষ হওয়ার পর বিটিটিসি বাণিজ্য মন্ত্রণালয়কে গতকাল প্রতিবেদন পাঠিয়েছে। তারা বলেছে, সয়াবিন, পাম তেল ও চিনির সরবরাহব্যবস্থায় (সাপ্লাই চেইন) মুনাফা কিছুটা সংকুচিত করার সুযোগ আছে। এ সুপারিশ করার আগে আমদানিকারক ও ব্যবসায়ীদের সঙ্গে একাধিকবার বৈঠক করেছে বিটিটিসি।\nট্রেডিং করপোরেশন অব বাংলাদেশের (টিসিবি) তথ্যানুযায়ী, গতকাল বাজারে এক লিটার সয়াবিন তেল ১৯০ থেকে ১৯৫, এক লিটার সুপার পাম তেল ১৪৫ থেকে ১৫০ আর এক কেজি চিনি ৯০ থেকে ৯৫ টাকা দরে কেনাবেচা হয়েছে।\nঅন্তর্বর্তীকালীন প্রতিবেদনে চালের দাম বেঁধে দেওয়ার ব্যাপারে কাজ করতে অপারগতা প্রকাশ করেছে বিটিটিসি। বিটিটিসি বলেছে, এ ক্ষেত্রে প্রধান দায়িত্ব পালন করতে পারে খাদ্য ও কৃষি মন্ত্রণালয়। এ ছাড়া মসুর ডাল, আটা ও ময়দার বিষয়ে সুপারিশ করতে ১৫ দিন সময় চেয়েছে বিটিটিসি। রড ও সিমেন্টের জন্য সংস্থাটি সময় চেয়েছে এক মাস। বাণিজ্য মন্ত্রণালয় সূত্রে এসব তথ্য জানা গেছে।\nঅসুস্থ থাকায় বিটিটিসির অন্তর্বর্তীকালীন প্রতিবেদনের বিষয়ে খোঁজ নিতে পারেননি বলে প্রথম আলোকে জানান বাণিজ্যসচিব তপন কান্তি ঘোষ। তবে পুরো বিষয়টি নিয়ে আলোচনা করতে ১৯ সেপ্টেম্বর আবার বৈঠক ডেকেছে বাণিজ্য মন্ত্রণালয়। এ বৈঠকে বিটিটিসি, বাংলাদেশ প্রতিযোগিতা কমিশন, টিসিবি, জাতীয় ভোক্তা অধিকার সংরক্ষণ অধিদপ্তর ও বাংলাদেশ শিল্প ও বণিক সমিতি ফেডারেশনকে (এফবিসিসিআই) থাকার জন্য অনুরোধ করা হয়েছে।\nবাণিজ্য মন্ত্রণালয় সূত্রে জানা গেছে, আমদানিকারক ও ব্যবসায়ীদের সঙ্গে বৈঠক করলেও ডলারের দর নিয়ে বিটিটিসি সিদ্ধান্ত নিতে পারেনি। সরকারি অর্থাৎ বাংলাদেশ ব্যাংকের দর না আন্তব্যাংক দর, কোনটা ধরে বিশ্লেষণ করা হবে, তা নিয়ে বিভ্রান্তি তৈরি হয়েছে। আন্তর্জাতিক দামের সঙ্গে রড ও সিমেন্টের দেশীয় বাজারের বড় ধরনের পার্থক্য আছে বলে বিটিটিসির প্রতিবেদনে বলা হয়েছে।\nদাম বেঁধে দেওয়ার সিদ্ধান্তের দিন বৈঠকে সংশ্লিষ্ট পক্ষগুলোর সঙ্গে উপস্থিত ছিলেন এফবিসিসিআইয়ের প্রথম সহসভাপতি মোস্তফা আজাদ চৌধুরী। গত রাতে জানতে চাইলে মুঠোফোনে তিনি বলেন, আমদানি পণ্যর হিসাব করার জন্য ডলার দর নিয়ে জটিলতা হওয়ার কারণ নেই। এটা আন্তব্যাংক দর ধরেই হিসাব করা উচিত। ১৯ সেপ্টেম্বরের বৈঠকে এর ফয়সালা হতে পারে।\nবিটিটিসি ৯ পণ্যের ওপর দুই সপ্তাহ আগে যে প্রতিবেদন দাখিল করেছিল বাণিজ্য মন্ত্রণালয়ে, সে অনুযায়ী আন্তর্জাতিক বাজারে এক বছরে স্টিল স্ক্র্যাপের দাম কমেছে ১৪ শতাংশ। অথচ দেশের বাজারে ৬০ গ্রেডের রড ১৫ শতাংশ এবং ৪০ গ্রেডের রডের মূল্য ১৬ শতাংশ বেড়েছে। এ ছাড়া সিমেন্টের দাম বেড়েছে এক বছরে ৩১ শতাংশ।"
    },
    {
        "url": "https://www.prothomalo.com/business/economics/lw9ztz6gx8",
        "title": "১৬৫ লাখ লিটার সয়াবিন তেল কিনছে টিসিবি | প্রথম আলো",
        "meta_description": "দেশীয় তিন কোম্পানি থেকে প্রতি লিটার ১৮৫ টাকা দরে মোট ১৬৫ লাখ লিটার সয়াবিন তেল কিনবে সরকারি সংস্থা ট্রেডিং করপোরেশন অব বাংলাদেশ (টিসিবি)। এ তেল কিনতে খরচ হবে ৩০৫ কোটি ২৫ লাখ টাকা।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F834d6274-7289-4975-8d05-fb44bd50cd84%2Fistockphoto_905702822_170667a.jpg?auto=format%2Ccompress&fmt=webp&format=webp&w=576&dpr=1.3",
        "published_date": "2022-09-22T09:33:00",
        "keywords": [
            "সয়াবিন তেল",
            "টিসিবি",
            "ডিএমপি"
        ],
        "last_scraped": "2024-10-07T14:49:38.652901",
        "source": "প্রথম আলো",
        "old": true,
        "author": "বিশেষ প্রতিনিধি",
        "content": "দেশীয় তিন কোম্পানি থেকে প্রতি লিটার ১৮৫ টাকা দরে মোট ১৬৫ লাখ লিটার সয়াবিন তেল কিনবে সরকারি সংস্থা ট্রেডিং করপোরেশন অব বাংলাদেশ (টিসিবি)। এ তেল কিনতে খরচ হবে ৩০৫ কোটি ২৫ লাখ টাকা।\nগতকাল বুধবার অর্থমন্ত্রী আ হ ম মুস্তফা কামালের সভাপতিত্বে অনুষ্ঠিত সরকারি ক্রয়সংক্রান্ত মন্ত্রিসভা কমিটির সভায় এ অনুমোদন দেওয়া হয়। বৈঠক শেষে মন্ত্রিপরিষদ বিভাগের অতিরিক্ত সচিব মো. আবদুল বারিক সাংবাদিকদের এ তথ্য জানান।\nআবদুল বারিক জানান, সিটি এডিবল অয়েল, মেঘনা এডিবল অয়েল রিফাইনারি এবং সুপার অয়েল রিফাইনারি লিমিটেডের কাছ থেকে ৫৫ লাখ লিটার করে সয়াবিন তেল কেনা হবে। এতে ব্যয় হবে ১০১ কোটি ৭৫ লাখ টাকা করে মোট ৩০৫ কোটি ২৫ লাখ টাকা। তিন কোম্পানির কাছ থেকেই ১৮৫ টাকা লিটার দরে সয়াবিন তেল কেনা হবে বলে জানান আবদুল বারিক। দুই লিটারের বোতলে এই তেল কেনা হবে।\nএদিকে ৬৩৭ কোটি টাকা ব্যয়ে মরক্কো ও কাতার থেকে ৩০ হাজার টন টিএসপি ও ৬০ হাজার টন ইউরিয়া সার কেনা এবং আগামী শিক্ষাবর্ষের জন্য প্রাথমিক ও মাধ্যমিক স্তরের শিক্ষার্থীদের বিনা মূল্যে বিতরণের জন্য পাঠ্যপুস্তক কিনবে সরকার। এতে মোট খরচ হবে ৪৮৯ কোটি ২৫ লাখ টাকা।\nকিশোরগঞ্জের মিঠামইনে ঘোড়াউতরা নদী ও জামালপুরে ব্রহ্মপুত্র নদের ওপর দুটি সেতুর নির্মাণকাজের প্রস্তাব অনুমোদিত হয়েছে ক্রয় কমিটিতে। মিঠামইনের ঘোড়াউতরা নদীর ওপর এক হাজার দুই মিটার দীর্ঘ সেতু নির্মাণ করবে স্থানীয় সরকার প্রকৌশল অধিদপ্তর।\nএতে ব্যয় হবে ১৪৫ কোটি ৬৬ লাখ টাকা। এ সেতুর নির্মাণকাজ পাচ্ছে ম্যাক্স ইনফ্রাস্ট্রাকচার লিমিটেড। আর জামালপুরের সদর উপজেলায় ব্রহ্মপুত্র নদের ওপর হবে ৬০৬ মিটার দৈর্ঘ্যের সেতু। চৌধুরী এন্টারপ্রাইজ এবং রিস্ট্রাকচার লিমিটেড এ সেতু নির্মাণের কাজ করবে। চৌধুরী এন্টারপ্রাইজ ১০৬ কোটি ৮২ লাখ টাকা ও রিস্ট্রাকচার লিমিটেড ১৪৫ কোটি ৬৫ লাখ ৬০ হাজার টাকার কাজ করবে।\nক্রয় কমিটির বৈঠকের পাশাপাশি অর্থনৈতিক বিষয়সংক্রান্ত মন্ত্রিসভা কমিটির বৈঠকও অনুষ্ঠিত হয় গতকাল। সেখানে দুটি প্রস্তাব নীতিগতভাবে অনুমোদিত হয়েছে। আবদুল বারিক জানান, ‘ঢাকা জেলার দোহার উপজেলাধীন মাঝিরচর থেকে নারিশাবাজার হয়ে মোকসেদপুর পর্যন্ত নদী ড্রেজিং ও বাম তীর সংরক্ষণ’–এর কাজ এবং কিশোরগঞ্জ জেলার মিঠামইন উপজেলাধীন নির্মিতব্য ‘মিঠামইন সেনা স্থাপনার ভূমি সমতল উঁচুকরণ, ওয়েভ প্রোটেকশন ও তীর প্রতিরক্ষা কাজ’ সরাসরি ক্রয় পদ্ধতিতে (ডিএমপি) করবে বাংলাদেশ সেনাবাহিনী।"
    },
    {
        "url": "https://www.prothomalo.com/business/economics/1zlo24djqj",
        "title": "দেশি আদা-রসুনের দাম বাড়তি বাজারে | প্রথম আলো",
        "meta_description": "বাজারে আদা ও রসুনের দাম এখন বাড়তি। সরবরাহের বড় কোনো ঘাটতি না থাকলেও পণ্য দুটির দাম বেড়েছে। এই দুই পদের মসলাজাতীয় পণ্য দেশে যেমন চাষ হয়, তেমনি বিদেশ থেকেও আমদানি হয়।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-10%2F39a50635-4069-4df2-a8ab-6a9b0c3b0178%2FThumb.jpg?auto=format%2Ccompress&fmt=webp&format=webp&w=300&dpr=1.3",
        "published_date": "2022-10-03T18:00:00",
        "keywords": [
            "মসলাজাতীয় পণ্য",
            "টিসিবি",
            "আমদানি"
        ],
        "last_scraped": "2024-10-07T14:49:55.802239",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "বাজারে আদা ও রসুনের দাম এখন বাড়তি। সরবরাহের বড় কোনো ঘাটতি না থাকলেও পণ্য দুটির দাম বেড়েছে। এই দুই পদের মসলাজাতীয় পণ্য দেশে যেমন চাষ হয়, তেমনি বিদেশ থেকেও আমদানি হয়।\nডলারের বাড়তি দামের কারণে বর্তমান সময়ে আমদানিতে খরচ বেশি পড়লেও, আদা-রসুনের ক্ষেত্রে আমদানি করা পণ্যের দাম তুলনামূলক কম বেড়েছে। উল্টো দেশি আদা ও রসুনের দাম বেড়েছে বেশি।\nগতকাল রোববার ট্রেডিং করপোরেশন অব বাংলাদেশের (টিসিবি) ঢাকার বাজারদরের হিসাব অনুযায়ী, বাজারে এখন দেশি আদা বিক্রি হচ্ছে প্রতি কেজি ২০০ থেকে ২২০ টাকা। আর মানভেদে আমদানি করা আদার দাম প্রতি কেজি ৯০ থেকে ১৮০ টাকা। \nএক মাস আগেও দেশি আদা প্রতি কেজি ১২০ থেকে ১৪০ ও আমদানি করা আদা প্রতি কেজি ৮০ থেকে ১১০ টাকায় বিক্রি হয়েছিল। সেই হিসাবে, এক মাসের ব্যবধানে দেশি আদার দাম ৬২ ও আমদানি করা আদার দাম ৪২ শতাংশ বেড়েছে।\nটিসিবি বলছে, বাজারে দেশি রসুনের দাম প্রতি কেজি ৭০ থেকে ৯০ টাকা। এক মাস আগে এ দাম ছিল ৬০ থেকে ৮০ টাকা। সেই হিসাবে, এক মাসের ব্যবধানে দেশি রসুনের দাম বেড়েছে কেজিপ্রতি ১৪ শতাংশের ওপরে। তবে আমদানি করা রসুন এক মাস আগের দামেই বিক্রি হচ্ছে, প্রতি কেজি ১১০ থেকে ১৩০ টাকায়।\nঢাকার একাধিক পাইকারি ও খুচরা ব্যবসায়ীর সঙ্গে কথা বলে জানা গেছে, টিসিবির দামের আশপাশেই বিক্রি হচ্ছে এই দুটি পণ্য। সাধারণত দেশি আদার কদর বেশি থাকলেও, রসুনের ক্ষেত্রে আমদানি করা বড় রসুনের চাহিদা বেশি বাজারে। বড় রসুনের চামড়া ছাড়ানো সহজ, তাই গৃহিণীদের কাছে এ রসুন বেশি পছন্দের।\nমালিবাগ বাজারের রোজ জেনারেল স্টোরের বিক্রেতা আবদুল জলিল প্রথম আলোকে বলেন, আদা ও রসুনের দাম বেড়েছে। তবে এটা হুট করে বাড়েনি। গত এক মাসে কয়েক দফায় কেজিপ্রতি ২ থেকে ৫ টাকা করে বেড়েছে। তবে বাজারে পণ্যের ঘাটতি নেই।\nআদা ও রসুনের দাম বাড়লেও টিসিবির হিসাবে দাম কমেছে পেঁয়াজের। বাজারে এখন দেশি পেঁয়াজ বিক্রি হচ্ছে প্রতি কেজি ৩৮ থেকে ৪৫ টাকায়। আমদানি করা পেঁয়াজের দাম একটু কম, বিক্রি হচ্ছে ৩০ থেকে ৪০ টাকায়।"
    },
    {
        "url": "https://www.prothomalo.com/business/economics/eckp8o0nur",
        "title": "ভতুর্কি মূল্যে টিসিবির পণ্য বিক্রি শুরু সোমবার | প্রথম আলো",
        "meta_description": "টিসিবির পণ্য কিনতে ক্রেতাদের নির্ধারিত পরিবেশকের দোকানে যেতে হবে। কার্ড প্রদর্শনের মাধ্যমে নিতে হবে ভর্তুকি মূল্যের এসব পণ্য।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-10%2F845a8648-2fc5-4f84-b889-f412f4ad6da1%2F59a4dfcc_09bf_4df6_b754_541e1dd623f4.jpeg?rect=54%2C0%2C1080%2C720&auto=format%2Ccompress&fmt=webp&format=webp&w=640&dpr=1.3",
        "published_date": "2022-10-16T22:41:00",
        "keywords": [
            "টিসিবি",
            "নিত্য পণ্য",
            "বাণিজ্য মন্ত্রণালয়"
        ],
        "last_scraped": "2024-10-07T14:50:11.904729",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "মাসিক কর্মসূচির অংশ হিসেবে সোমবার ভর্তুকি মূল্যে পণ্য বিক্রি শুরু করতে যাচ্ছে ট্রেডিং করপোরেশন অব বাংলাদেশ (টিসিবি)। এ দফায় সারা দেশের ফ্যামিলি কার্ডধারী এক কোটি নিম্ন আয়ের পরিবার চলতি অক্টোবর মাসের জন্য টিসিবির পণ্য কিনতে পারবে।\nআজ রোববার সংস্থাটি এক সংবাদ বিজ্ঞপ্তিতে জানিয়েছে, পরিবার কার্ডধারী একজন ভোক্তা সর্বোচ্চ দুই লিটার সয়াবিন তেল, দুই কেজি মসুর ডাল, এক কেজি চিনি ও দুই কেজি পেঁয়াজ কিনতে পারবেন।\nএ ক্ষেত্রে প্রতি লিটার সয়াবিন তেলের দাম রাখা হবে ১১০ টাকা, প্রতি কেজি চিনি ৫৫ টাকা, মসুর ডাল ৬৫ টাকা ও প্রতি কেজি পেঁয়াজ ২০ টাকায় বিক্রি করবে টিসিবি।টিসিবি বলছে, নিম্ন আয়ের এক কোটি উপকারভোগী পরিবারের মধ্যে ভর্তুকি মূল্যের এসব পণ্য ১৭ অক্টোবর (সোমবার) শুরু হয়ে মাসব্যাপী চলবে।\nসিটি করপোরেশন, জেলা-উপজেলা প্রশাসনের সহযোগিতায় নির্ধারিত তারিখ ও সময় অনুযায়ী পরিবেশকেরা এ কার্যক্রম পরিচালনা করবেন। এই সময়ে নিজ নিজ এলাকার পরিবেশকদের দোকান বা নির্ধারিত জায়গা থেকে পণ্য নিতে পারবেন পরিবার কার্ডধারীরা।\nটিসিবি জানায়, সোমবার সকালে মোহাম্মদপুরে এই কার্যক্রমের উদ্বোধন করবেন প্রধানমন্ত্রী কার্যালয়ের সিনিয়র সচিব মো. তোফাজ্জল হোসেন মিয়া। এতে আরও উপস্থিত থাকবেন বাণিজ্যসচিব তপন কান্তি ঘোষ। "
    },
    {
        "url": "https://www.prothomalo.com/business/doggmc5bv3",
        "title": "টিসিবির পরিবার কার্ড বিতরণে অনিয়মের তদন্ত হচ্ছে | প্রথম আলো",
        "meta_description": "টিসিবির পরিবার কার্ডের এই কার্যক্রম আজ থেকে শুরু করলেও পেঁয়াজ ছাড়া অন্য পণ্য বিক্রি করা হয়েছে। বিদেশ থেকে পেঁয়াজ আসলে পণ্যটি বিক্রি শুরু হবে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-10%2F29ec9221-8b16-4289-b947-7008035eb475%2FTCB.JPG?rect=638%2C0%2C3126%2C2084&auto=format%2Ccompress&fmt=webp&format=webp&w=640&dpr=1.3",
        "published_date": "2022-10-17T19:23:00",
        "keywords": [
            "টিসিবি",
            "বাণিজ্য মন্ত্রণালয়"
        ],
        "last_scraped": "2024-10-07T14:50:29.689633",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "বাণিজ্যসচিব তপন কান্তি ঘোষ বলেছেন, ট্রেডিং করপোরেশন অব বাংলাদেশের (টিসিবি) পরিবার কার্ড বিতরণে কোনো অনিয়ম হয়েছে কি না, তা খতিয়ে দেখতে বাণিজ্য মন্ত্রণালয় তদন্ত করছে। দেশের ৬৪ জেলায় ৪০টি দলের মাধ্যমে তদন্ত করে দেখা হচ্ছে, পরিবার কার্ড বিতরণে অনৈতিক প্রভাব বা আর্থিক লেনদেনের অভিযোগ আছে কি না।\nরাজধানীর লালমাটিয়ায় আজ সোমবার মাসিক কর্মসূচির অংশ হিসেবে ভর্তুকি মূল্যে টিসিবির অক্টোবর মাসের পণ্য বিক্রি উদ্বোধনের সময় এসব কথা বলেন বাণিজ্যসচিব তপন কান্তি ঘোষ। তিনি আরও বলেন, ‘টিসিবির এই পণ্য যাতে নিম্ন আয়ের মানুষেরাই পায়, তা নিশ্চিত হতে স্থানীয় প্রতিনিধিদের মাধ্যমে তালিকা করা হয়েছে। এরপরও যদি কিছু ত্রুটিবিচ্যুতি থেকে থাকে, সেটা তদন্ত করে দেখতে সব জেলায় সরকারের দল যাচ্ছে। ৪০টি দল সারা দেশে একটি জরিপের মাধ্যমে এই তদন্তকাজ শেষ করবে। আমরা চাই যাঁদের প্রকৃত চাহিদা আছে, তাঁরাই পণ্যগুলো পান।’\nলালমাটিয়ায় ভর্তুকি মূল্যে টিসিবির পণ্য বিক্রির কার্যক্রম উদ্বোধন করে চলে যান বাণিজ্যমন্ত্রী। তখন পরিবার কার্ডের বিপরীতে টিসিবির পণ্য কিনতে লাইনে দাঁড়িয়ে ছিলেন অনেকে। সেই লাইনেই এক দম্পতির হাতে দুটি পরিবার কার্ডের সন্ধান পান প্রথম আলোর এই প্রতিবেদক। নাম প্রকাশ না করার শর্তে পরিবারের নারী সদস্য বিষয়টি স্বীকার করে বলেন, দ্রব্যমূল্যের চাপ সামলাতে না পেরে এই পথের আশ্রয় নিয়েছেন তাঁরা।\nএদিকে গত আগস্টের দ্বিতীয় সপ্তাহে টিসিবির পরিবার কার্ড বিতরণ কার্যক্রমে প্রকৃত উপকারভোগী অনেকে বাদ পড়েছেন বলে ট্রান্সপারেন্সি ইন্টারন্যাশনাল বাংলাদেশের (টিআইবি) এক গবেষণায় দাবি করা হয়। এই বাদ পড়াদের ৮০ শতাংশই মনে করেন, অনিয়ম-দুর্নীতির কারণে তাঁরা তালিকায় অন্তর্ভুক্ত হতে পারেননি। পরিবার কার্ড পেতে ক্ষেত্রবিশেষে ৫০ থেকে ২০০ টাকা পর্যন্ত ঘুষও দিতে হয়েছে।\nভর্তুকি মূল্যে টিসিবির পণ্য বিক্রয় কার্যক্রমের উদ্বোধনী অনুষ্ঠানে প্রধান অতিথি হিসেবে উপস্থিত ছিলেন প্রধানমন্ত্রীর কার্যালয়ের সিনিয়র সচিব মো. তোফাজ্জল হোসেন মিয়া। তিনি বলেন, সরকার এক কোটি পরিবারকে ভর্তুকি মূল্যে পণ্য দিচ্ছে। তাতে করে অন্তত পাঁচ কোটি লোক উপকৃত হচ্ছে। এই কার্ডধারীরা সরকারের ওএমএস কর্মসূচির ১০ কেজি চালও কিনতে পারছে, যা এসব মানুষের বাজার খরচের চাপ অনেকটা কমিয়ে দিচ্ছে।\nটিসিবি গতকাল জানায়, চলতি মাসে পরিবার কার্ডধারী একজন ভোক্তা সর্বোচ্চ দুই লিটার সয়াবিন তেল, দুই কেজি মসুর ডাল, এক কেজি চিনি ও দুই কেজি পেঁয়াজ কিনতে পারবেন। এ ক্ষেত্রে প্রতি লিটার সয়াবিন তেলের দাম রাখা হবে ১১০ টাকা, প্রতি কেজি চিনি ৫৫ টাকা, মসুর ডাল ৬৫ টাকা ও প্রতি কেজি পেঁয়াজ ২০ টাকায় বিক্রি করা হবে।\nঅবশ্য আজকে লালমাটিয়ায় যেখানে অক্টোবর মাসের পণ্য বিক্রি উদ্বোধন করা হয়, সেখানে ক্রেতাদের পেঁয়াজ দেওয়া হয়নি। আমদানি করা পেঁয়াজ না আসায় কয়েক দিন পর পেঁয়াজ বিক্রি হবে বলে জানান টিসিবির কর্মকর্তারা।\nদ্রব্যমূল্যের ক্রমবর্ধমান চাপে মাসে একবার পণ্য পেয়ে অনেক কার্ডধারী সন্তুষ্ট নন। মাসে একাধিকবার পণ্য দেওয়া উচিত বলেও মনে করেন কেউ কেউ। মোহাম্মদপুর এলাকার টিসিবির পরিবার কার্ডধারী শামা পারভিন প্রথম আলোকে বলেন, ‘আমার পরিবার বড়, এই পণ্য দিয়ে মাত্র ১০ দিনের মতো চলবে। তাই আরও বেশি পণ্য পেলে ভালো হতো।’\nএ ব্যাপারে সাংবাদিকেরা প্রশ্ন করলে মো. তোফাজ্জল হোসেন মিয়া বলেন, টিসিবির কেনাকাটা একটি দীর্ঘমেয়াদি প্রক্রিয়া। ফলে চাইলেই মাসে একাধিকবার পণ্য দেওয়া সম্ভব না। তা ছাড়া এখনো পরিবার কার্ড সব এলাকায় বিতরণ করা সম্ভব হয়নি।\nঅনুষ্ঠানে আরও উপস্থিত ছিলেন ভোক্তা অধিকার সংরক্ষণ অধিদপ্তরের মহাপরিচালক এ এইচ এম শফিকুজ্জামান, টিসিবির চেয়ারম্যান ব্রিগেডিয়ার জেনারেল মো. আরিফুল হাসান প্রমুখ।"
    },
    {
        "url": "https://www.prothomalo.com/bangladesh/district/h39qze81v4",
        "title": "টিসিবির ডিলারেরা বিক্রি করছেন পচা পেঁয়াজ | প্রথম আলো",
        "meta_description": "রাজশাহীতে টিসিবির পণ্যের ৪৪৫ টাকার প্যাকেজে রয়েছে দুই কেজি পেঁয়াজ। টিসিবির পণ্য কিনতে হলে পেঁয়াজ নেওয়াটা বাধ্যতামূলক। রাজশাহীর নগরের হড়গ্রাম এলাকার রাজমিস্ত্রি আরমান আলী পেঁয়াজগুলো প্রতিবেদককে দেখিয়ে বলেন, ‘গরিবকে পচা পেঁয়াজ গেলাচ্ছে টিসিবি।’",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-08%2F2ddfb9c8-e70e-4c5a-8775-39f6dcb92b53%2FRAJSHAHI_DH0601_20220802_WHATSAPP_IMAGE_2022_08_02_AT_2_49_35_PM.jpg?auto=format%2Ccompress&fmt=webp&format=webp&w=576&dpr=1.3",
        "published_date": "2022-08-03T12:31:00",
        "keywords": [
            "রাজশাহী",
            "রাজশাহী বিভাগ",
            "পেঁয়াজ",
            "টিসিবি"
        ],
        "last_scraped": "2024-10-07T14:50:46.927736",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "রাজশাহীতে টিসিবির পণ্যের ৪৪৫ টাকার প্যাকেজে রয়েছে দুই কেজি পেঁয়াজ। টিসিবির পণ্য কিনতে হলে পেঁয়াজ নেওয়াটা বাধ্যতামূলক। রাজশাহীর নগরের হড়গ্রাম এলাকার রাজমিস্ত্রি আরমান আলী পেঁয়াজগুলো প্রতিবেদককে দেখিয়ে বলেন, ‘গরিবকে পচা পেঁয়াজ গেলাচ্ছে টিসিবি।’\nরাজশাহী নগরে টিসিবির (ট্রেডিং করপোরেশন অব বাংলাদেশ) ডিলারেরা পচা পেঁয়াজ বিক্রি হচ্ছে বলে জানিয়েছেন সুবিধাভোগীরা। তাঁরা বলেন, কার্ডধারী কোনো গ্রাহক পেঁয়াজ নিতে চাচ্ছেন না। কিন্তু প্যাকেজের সব পণ্য বাধ্যতামূলক করার কারণে তাঁরা এ পেঁয়াজ নিচ্ছেন।\nটিসিবি সূত্র জানায়, পারিবারিক কার্ডের মাধ্যমে গতকাল মঙ্গলবার রাজশাহী নগরের ১০টি ওয়ার্ডে এই পণ্য সরবরাহ করা হয়েছে। পর্যায়ক্রমে বাকি ওয়ার্ডগুলোতেও সরবরাহ করা হবে। একটি পরিবারের জন্য তৈরি করা প্যাকেজে দুই কেজি ডাল ১৩০ টাকায়, দুই কেজি পেঁয়াজ ৪০ টাকায়, এক কেজি চিনি ৫৫ টাকায় ও দুই লিটার সয়াবিনের তেল ২২০ টাকায় দেওয়া হচ্ছে।\nনগরের ২ নম্বর ওয়ার্ডের ভ্রাম্যমাণ বিক্রয় কন্দ্রে গিয়ে দেখা যায়, রোদের মধ্যে অনেক মানুষ দীর্ঘ সারিতে দাঁড়িয়ে রয়েছেন। বিক্রয়কেন্দ্রের কাছাকাছি যেতেই পচা পেঁয়াজের উৎকট গন্ধ পাওয়া যাচ্ছে। নগরের চারখুটা এলাকার গৃহিণী মমতাজ বেগম (৪৫)। তিনি বলছেন, ‘ব্যাগার পেঁয়াজগুলান ধরায়ে দিল। এই পেঁয়াজের গন্ধে এখনই থাকা যাচ্ছে না। এই পেঁয়াজ দিয়ে কী কইরব?’\nএসব কথা শুনে ট্রাকের যে কর্মচারীরা পেঁয়াজ প্যাকেট করছেন তাঁরা বলেন, ‘বাইরে পচে গেলেও ভেতরে ভালো আছে পেঁয়াজ। নিয়ে যান।’\nকেন্দ্রের পরিবেশক গোলাম রসুল একটি চেয়ারের ওপরে বসে সবার কার্ড মিলিয়ে দেখছেন। তিনি বলেন, তাঁদের তো কিছু করার নেই। টিসিবি গতকাল সোমবার রাতে তাঁদের মাল দিয়েছে। মঙ্গলবার সকাল থেকে বিক্রি করছেন। এক দিনে তো এই পেঁয়াজ নষ্ট হয়নি।\nনগরের ১ নম্বর ওয়ার্ডের বিক্রয়কেন্দ্রে গিয়েও একই চিত্র দেখা যায়। যে কর্মচারী পেঁয়াজ প্যাকেট করছেন তাঁর হাতে–পায়ে যাতে পচা পেঁয়াজের কষ না লাগে, সে জন্য তিনি হাতে-পায়ে পলিথিন জড়িয়ে রেখেছেন।\nএ ব্যাপারে টিসিবির রাজশাহী অঞ্চলের অফিসপ্রধান শাহিদুল ইসলাম বলেন, ভারত থেকে পেঁয়াজগুলো আমদানি করার সময় দুই দেশেই বৃষ্টি ছিল। তাই ত্রিপল দিয়ে পাঁচ-সাত দিন ঢেকে রাখতে হয়েছিল। এতে পেঁয়াজগুলো ঘেমে গেছে। মোট পেঁয়াজের ভেতর থেকে নষ্ট আট টন তাঁরা ফেলে দিয়েছেন। এগুলো গ্রাহকদের দেওয়া হয়নি।"
    },
    {
        "url": "https://www.prothomalo.com/business/oechdlivis",
        "title": "পরিমাণে বেশি পণ্য চান ভোক্তারা | প্রথম আলো",
        "meta_description": "গতকাল রাজধানীর শ্যামলীতে আগস্ট মাসের বিক্রয় কার্যক্রমের উদ্বোধন করেন বাণিজ্যমন্ত্রী টিপু মুনশি। এ সময় তিনি ভোক্তাদের সাশ্রয়ী হওয়ার কথা বলেন।",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2022-08-03T16:52:00",
        "keywords": [
            "ভর্তুকি",
            "টিসিবি"
        ],
        "last_scraped": "2024-10-07T14:51:04.541688",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "ট্রেডিং করপোরেশন অব বাংলাদেশের (টিসিবি) কাছ থেকে কম দামের পণ্য কিনতে গতকাল মঙ্গলবার সকাল ১০টায় শ্যামলীর বাবর রোডে এক পরিবেশকের দোকানে আসেন গৃহবধূ রিনা আক্তার। তিনি পাঁচ সদস্যের পরিবার নিয়ে থাকেন রাজধানীর মোহাম্মদপুরের বিহারি ক্যাম্প এলাকায়। প্রায় আধা ঘণ্টা লাইনে দাঁড়িয়ে তিনি দুই লিটার বোতলজাত সয়াবিন তেল, দুই কেজি মসুর ডাল, এক কেজি চিনি ও দুই কেজি পেঁয়াজ কিনেছেন। পণ্য নিয়ে ফেরার পথে কথা হয় রিনা আক্তারের সঙ্গে। তিনি জানালেন, যা পণ্য পেয়েছেন, তা দিয়ে অর্ধেক মাস চলবে। এরপর আবার বাজার থেকে বেশি দামে পণ্য কিনতে হবে।\nশ্যামলীতেই কথা হয় টিসিবির পণ্য কিনতে আসা নিম্ন আয়ের আরও চারজনের সঙ্গে। তাঁরাও জানালেন, টিসিবির কাছ থেকে কম দামে পণ্য কিনতে পেরে তাঁদের কিছু উপকার হয়েছে, এটা সত্য। কিন্তু টিসিবি যে পরিমাণ পণ্য দেয়, তাতে মাস চলে না। এ জন্য তাঁরা ভর্তুকি মূল্যে আরেকটু বেশি পরিমাণে পণ্য দেওয়ার দাবি জানান।\nবাবর রোড থেকে এই প্রতিবেদক টিসিবির পরিবেশকের খোঁজে যান মোহাম্মদপুরের বায়তুল সালাহ মসজিদ এলাকায়। তখন সকাল পৌনে ১১টা। সেখানে গিয়ে দেখা যায়, এক পরিবেশকের দোকানের সামনে লাইনে দাঁড়িয়ে শতাধিক ক্রেতা। তাঁদের কয়েকজনের সঙ্গে কথা হয় এ প্রতিবেদকের। তাঁরাও দাবি করেন, টিসিবির দেওয়া পণ্যের পরিমাণ বাড়ানোর। যাতে কয়েক সদস্যের পরিবারের মাস চলে যায়। তাহলে দ্রব্যমূল্যের ঊর্ধ্বগতির এ সময়ে বাজার খরচে কিছুটা সাশ্রয় হতো।\nপণ্য কিনতে মোহাম্মদপুর বায়তুল সালাহ মসজিদ এলাকায় আসা রিকশাচালক লোকমান হোসেন জানান, তাঁর বাসায় চিনির ব্যবহার কম। এ জন্য এক কেজি চিনিতে মাস পার হয়ে যায়। কিন্তু অন্য পণ্যে অর্ধেক মাসও যায় না।\nশ্যামলী, মোহাম্মদপুরসহ রাজধানীর মিরপুর, তেজগাঁও এলাকার বিভিন্ন পরিবেশকের কাছ থেকে টিসিবি পণ্য কিনতে আসা ভোক্তারা একই দাবি জানান। আবার কেউ কেউ তেল, ডাল, চিনি ও পেঁয়াজের পাশাপাশি টিসিবির পণ্য তালিকায় চালও অন্তর্ভুক্ত করার দাবি জানিয়েছেন।\nএদিকে নিম্ন আয়ের মানুষকে বাজারমূল্যের চেয়ে কম দামে পণ্য দিতে গত মার্চে ‘পরিবার কার্ড’ চালু করে টিসিবি। একজন কার্ডধারী একটি কার্ডের বিপরীতে প্রতি মাসে সর্বোচ্চ দুই লিটার সয়াবিন তেল, দুই কেজি মসুর ডাল, এক কেজি চিনি ও দুই কেজি পেঁয়াজ কিনতে পারেন। প্রতি লিটার সয়াবিন তেল ১১০ টাকা, চিনি ৫৫, মসুর ডাল ৬৫ ও পেঁয়াজ ২০ টাকায় বিক্রি হয়। তাতে এ প্যাকেজ কিনতে একজন ক্রেতার খরচ হয় ৪৪৫ টাকা।\nগতকাল রাজধানীসহ সারা দেশে আগস্ট মাসের জন্য ভর্তুকি মূল্যে পণ্য বিক্রির কার্যক্রম শুরু করেছে টিসিবি। রাজধানীর শ্যামলী এলাকার বাবর রোডে এই কার্যক্রমের উদ্বোধন করেন বাণিজ্যমন্ত্রী টিপু মুনশি। উদ্বোধনী অনুষ্ঠান শেষে সাংবাদিকেরা বাণিজ্যমন্ত্রীর কাছে জানতে চান, পণ্যের পরিমাণ বাড়ানো হবে কি না। জবাবে টিপু মুনশি বলেন, ‘দেশের নিম্ন আয়ের মানুষের কষ্ট দূর করতে সাশ্রয়ী মূল্যে এসব পণ্য বিক্রি করা হচ্ছে। এতে হয়তো একটা ফ্যামিলির পুরো মাস চলতে কষ্ট হবে। কিন্তু প্রধানমন্ত্রী আমাদের সাশ্রয়ী হতে বলেছেন। আমারও মনে হয়, সাশ্রয়ী হলে এই পণ্য দিয়েই মাস চালানো সম্ভব।’ একই সঙ্গে টিসিবির পরিবার কার্ড ও পণ্য বিতরণে কারও বিরুদ্ধে অভিযোগ বা অনিয়ম পাওয়া গেলে ব্যবস্থা নেওয়া হবে বলে জানিয়েছেন বাণিজ্যমন্ত্রী।"
    },
    {
        "url": "https://www.prothomalo.com/opinion/editorial/wz1euxm2s0",
        "title": "ভোক্তাদের সঙ্গে এমন আচরণ কাম্য নয় | প্রথম আলো",
        "meta_description": "টিসিবির পণ্যের ৪৪৫ টাকার প্যাকেজে রয়েছে দুই কেজি পেঁয়াজ। পচা হওয়ায় কেউ সেই পেঁয়াজ নিতে চাইছেন না। এরপরও বাধ্যতামূলকভাবে তা নিতে হচ্ছে। এতে কার্ডধারীদের মধ্যে অসন্তোষ প্রকাশ পায়।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2020-10%2F1029114c-37fd-4c36-a816-595983984828%2Feditorial_5.png?rect=0%2C0%2C1600%2C1067&auto=format%2Ccompress&fmt=webp&format=webp&w=640&dpr=1.3",
        "published_date": "2022-08-04T10:26:00",
        "keywords": [
            "সম্পাদকীয়",
            "টিসিবি",
            "ভোক্তা অধিকার",
            "রাজশাহী"
        ],
        "last_scraped": "2024-10-07T14:51:22.193297",
        "source": "প্রথম আলো",
        "old": true,
        "author": "সম্পাদকীয়",
        "content": "করোনা মহামারির পর দ্রব্যমূল্যের ঊর্ধ্বগতিতে পিষ্ট মানুষ সাশ্রয়ী মূল্যে টিসিবির পণ্য কিনতে হুমড়ি খেয়ে পড়েছিল। টিসিবির একেকটি ট্রাকের সামনে যেন জনজীবনের হাহাকার প্রকাশ পাচ্ছিল। নানা সমালোচনা ও বিশৃঙ্খলার কারণে সরকার একপর্যায়ে এভাবে টিসিবির পণ্য বিক্রি বন্ধ করে দেয়। পরিবারপ্রতি কার্ড বিতরণ করার মধ্য দিয়ে কয়েক মাস পর আবার টিসিবির পণ্য বিক্রি শুরু হয়েছে। যদিও সেই কার্ড বিতরণ নিয়েও অনিয়মের অভিযোগ ওঠে। গত মঙ্গলবার সারা দেশে এ কার্যক্রম শুরু হয়েছে। এখন আর আগের মতো ট্রাকে করে পণ্য বিক্রি করা হচ্ছে না। শুধু পরিবার কার্ডের মাধ্যমে পরিবেশকের দোকানে বা নির্দিষ্ট স্থানে পণ্য বিক্রি করা হচ্ছে। তবে রাজশাহীতে ‘গরিবকে পচা পেঁয়াজ গেলাচ্ছে টিসিবি’, এমন অভিযোগ উঠেছে। সেই পেঁয়াজ না নেওয়ারও সুযোগ নেই। কারণ, প্যাকেজ অনুসারে সেটি বাধ্যতামূলক।\nপ্রথম আলোর প্রতিবেদন জানাচ্ছে, রাজশাহী নগরের ১০টি ওয়ার্ডে পণ্য সরবরাহ করা হচ্ছে। কিন্তু সেখানে টিসিবির ডিলাররা পচা পেঁয়াজ বিক্রি করছেন বলে সুবিধাভোগীরা অভিযোগ করেছেন। পণ্য কিনতে আসা মানুষের পক্ষে পচা পেঁয়াজের গন্ধে সেখানে দাঁড়িয়ে থাকাই দায় হয়ে পড়েছে।\nটিসিবির পণ্যের ৪৪৫ টাকার প্যাকেজে রয়েছে দুই কেজি পেঁয়াজ। পচা হওয়ায় কেউ সেই পেঁয়াজ নিতে চাইছেন না। এরপরও বাধ্যতামূলকভাবে তা নিতে হচ্ছে। এতে কার্ডধারীদের মধ্যে অসন্তোষ প্রকাশ পায়।\nএক বিক্রয়কেন্দ্রের পরিবেশকের বক্তব্য, এ ব্যাপারে তাঁদের কিছু করার নেই। টিসিবি আগের দিন সোমবার রাতে তাঁদের মাল দিয়েছে। মঙ্গলবার সকাল থেকে তা-ই বিক্রি করছেন। এক দিনে তো এই পেঁয়াজ নষ্ট হয়নি। টিসিবির রাজশাহী অঞ্চলের কর্তৃপক্ষ জানাচ্ছে, ভারত থেকে পেঁয়াজগুলো আমদানি করার সময় দুই দেশেই বৃষ্টি ছিল। তাই ত্রিপল দিয়ে পাঁচ-সাত দিন ঢেকে রাখতে হয়েছিল। এতে পেঁয়াজগুলো ঘেমে গেছে। মোট পেঁয়াজের ভেতর থেকে নষ্ট আট টন তারা ফেলে দিয়েছে। এগুলো গ্রাহকদের দেওয়া হয়নি। বিষয়টি যদি তেমনই হয়ে থাকে, তাহলে এ পচা পেঁয়াজ এল কোত্থেকে? সাশ্রয়ী মূল্যে পণ্য বিক্রির নামে পচা পণ্য গছিয়ে দেওয়া কি খেটে খাওয়া ও কম আয়ের মানুষের সঙ্গে একপ্রকার প্রতারণা নয়? আমরা আশা করব, পচা, নষ্ট বা মেয়াদোত্তীর্ণ কোনো পণ্যই যাতে টিসিবি কার্যক্রমে না থাকে। শুধু রাজশাহী নয়, গোটা দেশে বিষয়টি নিশ্চিত করা হোক।"
    },
    {
        "url": "https://www.prothomalo.com/business/economics/a2qas8tzxe",
        "title": "ডলার ও পণ্যের দাম কমবে: অর্থমন্ত্রী | প্রথম আলো",
        "meta_description": "ডলার ও জিনিসপত্রের দাম কমে আসবে বলে মনে করেন অর্থমন্ত্রী আ হ ম মুস্তফা কামাল। তবে জিনিসের দাম কমার একটা ব্যাখ্যা দিলেও ডলারের দাম কীভাবে কমে আসবে, তিনি সেটি ব্যাখ্যা করেননি।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-07%2F1d359df7-927f-4f87-8d6c-3cceb3400127%2Fprothomalo_bangla_2021_05_cb86418_b1a1_447d_bdcd_190dbf4ed97e_AHM_Mustafa_Kamal.webp?auto=format%2Ccompress&fmt=webp&format=webp&w=640&dpr=1.3",
        "published_date": "2022-08-04T11:30:00",
        "keywords": [
            "টিসিবি",
            "ডলার",
            "মূল্যস্ফীতি",
            "অর্থমন্ত্রী",
            "আ হ ম মুস্তফা কামাল",
            "অর্থনীতি"
        ],
        "last_scraped": "2024-10-07T14:51:38.781778",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "ডলার ও জিনিসপত্রের দাম কমে আসবে বলে মনে করেন অর্থমন্ত্রী আ হ ম মুস্তফা কামাল। তবে জিনিসের দাম কমার একটা ব্যাখ্যা দিলেও ডলারের দাম কীভাবে কমে আসবে, তিনি সেটি ব্যাখ্যা করেননি।\nঅর্থমন্ত্রী বলেন, ‘আমদানি করে এখন যা নিয়ে আসছি, সেগুলো এসে পৌঁছালে সংগত কারণেই দাম কমবে। খাদ্যদ্রব্যের বাইরেও কমে আসবে জিনিসপত্রের দাম। ডলারের দামও কমে আসবে।’ সরকারি ক্রয়সংক্রান্ত মন্ত্রিসভা কমিটির বৈঠক শেষে গতকাল বুধবার অর্থমন্ত্রী এসব কথা বলেন।\nমূল্যস্ফীতি প্রসঙ্গে আ হ ম মুস্তফা কামাল বলেন, ‘এটি এখন ৭ শতাংশের বেশি। বিশ্ববাজারে পণ্যমূল্য বাড়তি। ভোজ্যতেল বা অন্যান্য যেসব জিনিস আমদানি করতে হয়, তাদের ওখানকার (রপ্তানিকারক দেশ) প্রভাব এখানেও পড়ে। বেশি দামে কিনে আনতে হচ্ছে বলে মূল্যস্ফীতি বাড়ছে।’\n২০০৯ সালে আওয়ামী লীগ সরকারের দায়িত্ব নেওয়ার সময় মূল্যস্ফীতির হার ১২ দশমিক ৩ শতাংশ ছিল উল্লেখ করে মন্ত্রী বলেন, ‘এর মধ্যে অনেক চড়াই-উতরাই পাড়ি দিয়েছি। মহামারি সুন্দরভাবেই মোকাবিলা করেছি। এ জন্য সারা বিশ্বে প্রশংসিতও হয়েছি। এখন আমরা ইউক্রেন-রাশিয়ার যুদ্ধ পরিস্থিতির কারণে যে ক্ষতি হচ্ছে, তা–ও মোকাবিলা করছি। মাসখানেক পর এর প্রতিফলন দেখতে পারব।’\nবিদেশ থেকে অন্তত অর্ধেক অর্থ হুন্ডির মাধ্যমেই দেশে আসে বলে মনে করেন অর্থমন্ত্রী আ হ ম মুস্তফা কামাল। কিন্তু হুন্ডিতে কী পরিমাণ অর্থ আসে, এমন প্রশ্নের জবাবে অর্থমন্ত্রী বলেন, এ মুহূর্তে কোনো ধারণা নেই। আগে একটা সমীক্ষা করে দেখা হয়েছিল, আনুষ্ঠানিক চ্যানেলে আসে ৫১ শতাংশ আর হুন্ডিতে আসে ৪৯ শতাংশ। সেই ধারাবাহিকতা এখনো আছে।\nঅর্থমন্ত্রী বলেন, ‘আমরা সব সময় চাই আনুষ্ঠানিক চ্যানেলে বিদেশ থেকে টাকা আসুক। কারণ, এটার সুফল অত্যন্ত প্রাসঙ্গিক। হুন্ডির মাধ্যমে যদি কেউ টাকা নিয়ে আসেন সেটিকে অবৈধ বলব না, তবে সেটি কালোটাকা। যাঁরা সেই অর্থ হুন্ডির মাধ্যমে নিয়ে আসেন, তাঁরা সব সময় বিবেকের কাছে দায়ী থাকবেন।’\nঅর্থমন্ত্রী আরও বলেন, ‘দুর্নীতি কতটা হয়, সে তথ্য আমার কাছে নেই। আপনাদের কারও কাছেও হয়তো নেই। কিন্তু অনুমান করে বলতে পারেন যে দুর্নীতি হচ্ছে।’\nট্রেডিং করপোরেশন অব বাংলাদেশের (টিসিবি) জন্য সরাসরি ক্রয়পদ্ধতিতে সংযুক্ত আরব আমিরাত (ইউএই) ও কানাডা থেকে ৩ কোটি ৩০ লাখ লিটার সয়াবিন তেল কেনার অনুমোদন দিয়েছে অর্থনৈতিক বিষয়সংক্রান্ত মন্ত্রিসভা কমিটি। এ জন্য ব্যয় ধরা হয়েছে ৪৪৮ কোটি ৮২ লাখ টাকা।\nবৈঠক শেষে মন্ত্রিপরিষদ বিভাগের অতিরিক্ত সচিব মো. আবদুল বারিক সাংবাদিকদের এ তথ্য জানান। অর্থনৈতিক বিষয়সংক্রান্ত মন্ত্রিসভা কমিটির সভায় আরও দুটি প্রস্তাব নীতিগত অনুমোদন করা হয়েছে। একটি হলো ইউএই ও কাতার থেকে ৩ লাখ ৬০ হাজার মেট্রিক টন ইউরিয়া সার আমদানির চুক্তি সই। অন্যটি এক লাখ টন এমওপি সার আমদানি।"
    },
    {
        "url": "https://www.prothomalo.com/bangladesh/district/6oealah006",
        "title": "মুদিদোকানের গুদাম থেকে হাজার লিটার টিসিবির সয়াবিন তেল উদ্ধার | প্রথম আলো",
        "meta_description": "চট্টগ্রামের সীতাকুণ্ডের সোনাইছড়ি ইউনিয়নের জোড়আমতল বাজারে মাসুদ স্টোর নামে একটি মুদিদোকানের গুদাম থেকে দ্বিতীয় দফায় আরও এক হাজার লিটার টিসিবির সয়াবিন তেল উদ্ধার করেছেন ভ্রাম্যমাণ আদালত। ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo%2Fimport%2Fmedia%2F2014%2F12%2F12%2Fcd6e90b6260a4c24ca3ac2f203ae8eff-10.jpg?auto=format%2Ccompress&fmt=webp&format=webp&w=400&dpr=1.3",
        "published_date": "2022-08-08T12:07:00",
        "keywords": [
            "সীতাকুণ্ড",
            "চট্টগ্রাম",
            "চট্টগ্রাম বিভাগ",
            "টিসিবি",
            "সয়াবিন তেল"
        ],
        "last_scraped": "2024-10-07T14:51:55.379682",
        "source": "প্রথম আলো",
        "old": true,
        "author": "প্রতিনিধি",
        "content": "চট্টগ্রামের সীতাকুণ্ডের সোনাইছড়ি ইউনিয়নের জোড়আমতল বাজারে মাসুদ স্টোর নামে একটি মুদিদোকানের গুদাম থেকে দ্বিতীয় দফায় আরও এক হাজার লিটার টিসিবির সয়াবিন তেল উদ্ধার করেছেন ভ্রাম্যমাণ আদালত। গতকাল রোববার রাত নয়টার দিকে দ্বিতীয় দফায় অভিযান চালিয়ে সয়াবিন তেল উদ্ধার করা হয়।\nএর আগে গতকাল বিকেল পাঁচটা থেকে সন্ধ্যা সাড়ে ছয়টা পর্যন্ত একই দোকান থেকে এক হাজার লিটার সয়াবিন তেল উদ্ধার করা হয়।\nএ সম্পর্কিত আরও পড়ুন:\nসয়াবিন তেলের দাম লিটারে ২০ টাকা বাড়ানোর প্রস্তাব\nঅর্থনৈতিক পরিস্থিতি: সরকার ডেকে আনল মূল্যস্ফীতি\nজ্বালানি তেলের মূল্যবৃদ্ধি ট্রাকভাড়া বেড়েছে ২০%, বাড়তি সবজির দামও\nমধ্যবিত্তের টিকে থাকার নতুন লড়াই শুরু\nজ্বালানি তেলের মূল্যবৃদ্ধি কেন\nঅবৈধভাবে খোলা বাজারে টিসিবির সয়াবিন তেল বিক্রির দায়ে মাসুদ স্টোরের মালিক মোহাম্মদ মাসুদকে ১ মাসের কারাদণ্ড ও ২০ হাজার টাকা জরিমানা করেন ভ্রাম্যমাণ আদালত।\nভ্রাম্যমাণ আদালত পরিচালনা করেন সীতাকুণ্ডের উপজেলা নির্বাহী কর্মকর্তা (ইউএনও) ও নির্বাহী ম্যাজিস্ট্রেট মো. শাহাদাত হোসেন। তাঁকে সহযোগিতা করেন সীতাকুণ্ড থানার উপপরিদর্শক (এসআই) খুরশিদ আলম।\nইউএনও শাহাদাত হোসেন প্রথম আলোকে বলেন, গতকাল দোকানটিতে অভিযান চালিয়ে এক হাজার লিটার সয়াবিন তেল উদ্ধারের পর ভ্রাম্যমাণ আদালত পরিচালনা করে মালিককে দণ্ড দেওয়া হয়। এরপর মাসুদকে জিজ্ঞাসাবাদে জানা যায়, তাঁর গুদামে আরও এক হাজার লিটার সয়াবিন তেল আছে।\nএরপর আবার অভিযান চালিয়ে এক হাজার লিটার সয়াবিন তেল উদ্ধার করা হয়। তিনি সয়াবিন তেল বোতল থেকে খুলে খোলা বাজারে বিক্রি করছিলেন। টিসিবির কেউ জড়িত থাকলে তাঁদের খুঁজে বের করে আইনের আওতায় আনা হবে।"
    },
    {
        "url": "https://www.prothomalo.com/bangladesh/capital/qn2km9qjtk",
        "title": "টিসিবির ফ্যামিলি কার্ড পাননি ৩৯ শতাংশ প্রকৃত উপকারভোগী | প্রথম আলো",
        "meta_description": "গবেষণায় দেখা যায়, উত্তরদাতা ব্যক্তিদের মধ্যে সাড়ে ৩৯ শতাংশই ফ্যামিলি কার্ড পাননি৷ উত্তরদাতাদের ৮০ শতাংশ মনে করেন অনিয়ম-দুর্নীতির কারণে তাঁরা তালিকায় অন্তর্ভুক্ত হতে পারেননি। ১৪ শতাংশই তাঁদের বাদ পড়ার কারণ জানেন না।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-08%2Fc3632413-35cf-45c9-965d-aea7672a433e%2FUntitled_6.png?auto=format%2Ccompress&fmt=webp&format=webp&w=640&dpr=1.3",
        "published_date": "2022-08-11T14:49:00",
        "keywords": [
            "টিসিবি",
            "নিত্য পণ্য",
            "টিআইবি",
            "বাণিজ্য",
            "দুর্নীতি"
        ],
        "last_scraped": "2024-10-07T14:52:32.795482",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "টিসিবির ফ্যামিলি কার্ড কার্যক্রমে প্রকৃত উপকারভোগী অনেকে বাদ পড়েছেন। বাদ পড়াদের ৮০ শতাংশই মনে করেন, অনিয়ম-দুর্নীতির কারণে তাঁরা তালিকায় অন্তর্ভুক্ত হতে পারেননি। ফ্যামিলি কার্ড পেতে ক্ষেত্রবিশেষে ৫০ থেকে ২০০ টাকা পর্যন্ত ঘুষ দিতে হয়েছে।\nদুর্নীতিবিরোধী আন্তর্জাতিক সংস্থা ট্রান্সপারেন্সি ইন্টারন্যাশনাল বাংলাদেশের (টিআইবি) এক গবেষণায় এসব তথ্য উঠে এসেছে। ‘টিসিবি’র ফ্যামিলি কার্ড কার্যক্রমে সুশাসনের চ্যালেঞ্জ’ শীর্ষক গবেষণা প্রতিবেদন আজ বৃহস্পতিবার ভার্চ্যুয়াল সংবাদ সম্মেলনে তুলে ধরা হয়।\nসাম্প্রতিক সময়ে দ্রব্যমূল্যের ঊর্ধ্বগতি স্বল্প আয়ের মানুষের জন্য নতুন সংকট হিসেবে দেখা দিয়েছে। এমন পরিস্থিতিতে ২০২২ সালের মার্চ-এপ্রিলে টিসিবি নিম্নআয়ের এক কোটি পরিবারকে ফ্যামিলি কার্ডের মাধ্যমে সাশ্রয়ী মূল্যে পণ্য সরবরাহের সিদ্ধান্ত নেয়। এর মধ্যে করোনাকালীন সময়ের ‘২ হাজার ৫০০ টাকা নগদ সহায়তা’ কর্মসূচির সাড়ে ৩৮ লাখ এবং নতুন সাড়ে ৬১ লাখ উপকারভোগীকে সহায়তার সিদ্ধান্ত হয়।টিআইবির গবেষণায় ৩৫টি জেলা থেকে ১ হাজার ৪৭ জন উপকারভোগী জরিপে অংশ নেন। অংশগ্রহণকারী ব্যক্তিরা সবাই ‘২ হাজার ৫০০ টাকা নগদ সহায়তা’ কর্মসূচির উপকারভোগী ছিলেন। চলতি বছরের এপ্রিল থেকে জুনে এই গবেষণা পরিচালিত হয়।\nগবেষণায় দেখা যায়, উত্তরদাতা ব্যক্তিদের মধ্যে সাড়ে ৩৯ শতাংশই ফ্যামিলি কার্ড পাননি৷ উত্তরদাতাদের ৮০ শতাংশ মনে করেন অনিয়ম-দুর্নীতির কারণে তাঁরা তালিকায় অন্তর্ভুক্ত হতে পারেননি। ১৪ শতাংশই তাঁদের বাদ পড়ার কারণ জানেন না।উপকারভোগী ব্যক্তিদের বাদ পড়ার পেছনে ফ্যামিলি কার্ড সম্পর্কে তথ্য না জানা, তালিকা তৈরিতে স্বচ্ছতার ঘাটতি, স্বচ্ছল ব্যক্তিদের কার্ড দেওয়া, স্থানীয় জনপ্রতিনিধিদের আত্মীয়স্বজনকে কার্ড দেওয়া, তদবির না থাকা এবং রাজনৈতিক বিবেচনায় বাদ দেওয়া অন্যতম কারণ।\nফ্যামিলি কার্ড পাওয়া উপকারভোগী ব্যক্তিদের ৪ শতাংশ অনিয়ম-দুর্নীতির শিকার হন। ক্ষেত্রবিশেষে কার্ড পেতে ৫০ থেকে ২০০ টাকা পর্যন্ত ঘুষ দিতে হয়েছে। ৪ দশমিক ৭ শতাংশ উত্তরদাতা বলেছেন, তাঁরা উপকারভোগী বাছাই কমিটির সদস্য নন, এমন ব্যক্তির কাছ থেকে কার্ড পেয়েছেন। এই কার্ড দাতারা স্থানীয় প্রভাবশালী ব্যক্তি ও রাজনৈতিক দলের নেতা।\nএকটি ফ্যামিলি কার্ড দিয়ে দুবারে যথাক্রমে তিন ও চারটি পণ্যের প্যাকেজ ক্রয় করা গেছে। প্যাকেজের দাম ছিল ৪৬০ ও ৫৬০ টাকা। পুরো প্যাকেজ কেনা বাধ্যতামূলক ছিল। সামর্থ্য না থাকায় কার্ড পাওয়া সাড়ে ৭ শতাংশ ব্যক্তি একটি প্যাকেজও কিনতে পারেননি।\nডিলারের কাছ থেকে পণ্য কিনতে একজন উপকারভোগীর গড়ে ৩০ টাকা যাতায়াত খরচ হয়েছে। পণ্য কিনতে একজন উপকারভোগীর গড়ে সময় লেগেছে ১ ঘণ্টা ২০ মিনিট।\nপণ্য কিনতে গিয়েও অনিয়ম-দুর্নীতির শিকার হয়েছেন ১৩ দশমিক ৭ শতাংশ উপকারভোগী। কিছুক্ষেত্রে ডিলার বা বিক্রয়কর্মী নির্ধারিত দামের চেয়ে ৪০ থেকে ৫০ টাকা বেশি দাম রেখেছেন। এ ছাড়া নিম্নমানের পণ্য বিক্রয়, বিক্রির সময় লাইন না মানা, সিরিয়াল আসার আগেই পণ্য শেষ হয়ে যাওয়া, নির্ধারিত সময় ট্রাক না আসার মতো অনিয়ম হয়েছে।\nসংবাদ সম্মেলনে টিআইবির নির্বাহী পরিচালক ইফতেখারুজ্জামান বলেন, টিসিবির ফ্যামিলি কার্ড কার্যক্রমে স্বচ্ছতা, ব্যবস্থাপনা, নির্দেশনা ও জবাবদিহির ঘাটতি ছিল। অনিয়ম-দুর্নীতির কারণে প্রকৃত অনেক উপকারভোগী বাদ পড়েছেন। তালিকা প্রণয়ন ও কার্ড বিতরণে বেশি ঘাটতি ছিল। দলীয় রাজনৈতিক বিবেচনায় তালিকাভুক্তির প্রক্রিয়া পরিহার করতে হবে।"
    },
    {
        "url": "https://www.prothomalo.com/business/dakeynv1sw",
        "title": "টিসিবির পণ্যে মানহীন পেঁয়াজ | প্রথম আলো",
        "meta_description": "পরিবার কার্ড চালুর মাধ্যমে সাশ্রয়ী দামে টিসিবির পণ্য বিক্রি কার্যক্রমে কিছুটা শৃঙ্খলা ফিরলেও ক্রেতাদের মানহীন পেঁয়াজ দেওয়ার অভিযোগ উঠেছে সংস্থাটির বিরুদ্ধে। গতকাল বুধবার রাজধানীর নিউমার্কেট, ইস্কাটন গার্ডেন, তেজকুনিপাড়া ও নাখালপাড়ায় টিসিবির চারটি পরিবেশক কেন্দ্র ঘুরে এর সত্যতা পাওয়া যায়",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo%2Fimport%2Fmedia%2F2013%2F10%2F30%2F52714480a7a7a-133031030mp-govt-hoarding-onions-wants-to-benefit-from-high-price-in-elections-congress_231013102403.jpg?auto=format%2Ccompress&fmt=webp&format=webp&w=300&dpr=1.3",
        "published_date": "2022-08-11T19:00:00",
        "keywords": [
            "পেঁয়াজ",
            "টিসিবি"
        ],
        "last_scraped": "2024-10-07T14:52:56.768990",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "পরিবার কার্ড চালুর মাধ্যমে সাশ্রয়ী দামে টিসিবির পণ্য বিক্রি কার্যক্রমে কিছুটা শৃঙ্খলা ফিরলেও ক্রেতাদের মানহীন পেঁয়াজ দেওয়ার অভিযোগ উঠেছে সংস্থাটির বিরুদ্ধে। গতকাল বুধবার রাজধানীর নিউমার্কেট, ইস্কাটন গার্ডেন, তেজকুনিপাড়া ও নাখালপাড়ায় টিসিবির চারটি পরিবেশক কেন্দ্র ঘুরে এর সত্যতা পাওয়া যায়।\nগতকাল বিকেলে তেজকুনিপাড়া এলাকায় টিসিবির পরিবেশকের কাছ থেকে পণ্য কিনতে আসেন রাখী আক্তার (ছদ্মনাম)। এ সময় তিনি প্রথম আলোকে অভিযোগ করেন, পেঁয়াজ থেকে পানি পড়ছে, দুর্গন্ধ বের হচ্ছে। বাসায় নেওয়ার মতো অবস্থায় নেই। কিন্তু পেঁয়াজ ছাড়া কার্ডের আওতায় বিক্রি করা প্যাকেজ পণ্য আলাদা করে দিতে নারাজ পরিবেশক। তাই বাধ্য হয়ে মানহীন পেঁয়াজ নিতে হয়েছে।\nওই এলাকার আরও কয়েকজন বাসিন্দাও টিসিবির এই প্যাকেজ কিনেছেন। তাঁদের একজন উত্তম সরকার (ছদ্মনাম)। তিনি প্রথম আলোকে বলেন, ‘দুই কেজি পেঁয়াজ কিনে নষ্ট পেঁয়াজ ফেলে দেওয়ার পর পেয়েছি এক কেজি।’\nমানহীন পেঁয়াজ বিক্রির বিষয়ে পরিবেশক ও সংশ্লিষ্ট দোকানের বিক্রয়কর্মীদের কাছে জানতে চাইলে এ বিষয়ে কেউ কোনো মন্তব্য করতে রাজি হননি। বিষয়টি স্বীকার করে টিসিবির মুখপাত্র হ‌ুমায়ূন কবির প্রথম আলোকে বলেন, ‘অতিরিক্ত গরমের কারণে কিছু পেঁয়াজ নষ্ট হয়েছে। তবে আমরা ক্রেতাদের ভালো পেঁয়াজগুলোই দেওয়ার নির্দেশ দিয়েছি।’\n২ আগস্ট এ দফায় পরিবার কার্ডধারীদের মধ্যে সাশ্রয়ী দামে পণ্য বিক্রি শুরু করেছে টিসিবি। এর আওতায় একজন কার্ডধারী সর্বোচ্চ দুই লিটার সয়াবিন তেল, দুই কেজি মসুর ডাল, এক কেজি চিনি ও দুই কেজি পেঁয়াজ কিনতে পারছেন। পুরো প্যাকেজের দাম ৪৪৫ টাকা। প্যাকেজের বাইরে আলাদাভাবে পণ্য কেনার সুযোগ নেই।"
    },
    {
        "url": "https://www.prothomalo.com/opinion/editorial/apsl4s1gm4",
        "title": "স্বচ্ছতা ও জবাবদিহি কোথায় | প্রথম আলো",
        "meta_description": "টিসিবির ফ্যামিলি কার্ডের মাধ্যমে সরকারের এক কোটি পরিবারকে কম দামে নিত্যপ্রয়োজনীয় পণ্য দেওয়ার উদ্যোগটি যেমন জরুরি ছিল, তেমনি প্রশংসনীয়ও। এর মাধ্যমে প্রতিটি পরিবারে পাঁচজন সদস্য ধরলেও পাঁচ কোটি মানুষ সরাসরি উপকৃত হওয়ার কথা",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2020-10%2F34a1ca18-987b-4031-87a1-629ccd32714a%2Feditorial.png?rect=0%2C0%2C1600%2C1067&auto=format%2Ccompress&fmt=webp&format=webp&w=640&dpr=1.3",
        "published_date": "2022-08-13T10:22:00",
        "keywords": [
            "সম্পাদকীয়",
            "টিসিবি",
            "দারিদ্র্য"
        ],
        "last_scraped": "2024-10-07T14:53:18.778895",
        "source": "প্রথম আলো",
        "old": true,
        "author": "সম্পাদকীয়",
        "content": "টিসিবির ফ্যামিলি কার্ডের মাধ্যমে সরকারের এক কোটি পরিবারকে কম দামে নিত্যপ্রয়োজনীয় পণ্য দেওয়ার উদ্যোগটি যেমন জরুরি ছিল, তেমনি প্রশংসনীয়ও। এর মাধ্যমে প্রতিটি পরিবারে পাঁচজন সদস্য ধরলেও পাঁচ কোটি মানুষ সরাসরি উপকৃত হওয়ার কথা। কিন্তু চলতি বছরের মার্চ-এপ্রিলে এ কর্মসূচি শুরু হওয়ার পর থেকে এ নিয়ে অনিয়ম, অব্যবস্থা, স্বজনপ্রীতি ও দুর্নীতির গুরুতর অভিযোগ পাওয়া গেছে।\nসম্প্রতি দুর্নীতিবিরোধী আন্তর্জাতিক সংস্থা ট্রান্সপারেন্সি ইন্টারন্যাশনাল বাংলাদেশ (টিআইবি) পরিচালিত এক গবেষণা জরিপে ফ্যামিলি কার্ড নিয়ে যেসব তথ্য উঠে এসেছে, তা খুবই উদ্বেগজনক। ৩৫টি জেলার ১ হাজার ৪৭ জন উপকারভোগী জরিপে অংশ নেন। এটাকে প্রতিনিধিত্বশীল হিসেবে ধরে নেওয়া যায়। করোনাকালে সরকার যে ৩৮ লাখ ৫০ হাজার পরিবারকে ২ হাজার ৫০০ টাকা আর্থিক সহায়তা দিয়েছিল, এর সঙ্গে আরও ৬১ লাখ উপকারভোগীকে যুক্ত করে ফ্যামিলি কার্ড দেওয়া হয়েছে। এখানে টিআইবির জরিপ অনুযায়ী যদি আগের তালিকার ৩৯ শতাংশ বাদ পড়ে থাকে, তা খুবই চিন্তার বিষয়।\nপ্রত্যেক ফ্যামিলি কার্ডধারীকে মাসে দুবার ছোলা, ডাল, পেঁয়াজ ও তেলের মধ্যে তিন-চারটি পণ্য দেওয়া হয়। খোলাবাজারে এর দাম ১ হাজার ৫৭০ টাকা হলেও তাঁদের কাছ থেকে নেওয়া হয় যথাক্রমে ৪৬০ ও ৫৬০ টাকা। প্রতি কার্ডে সরকারের ভর্তুকি ৫৫০ টাকা। তবে ফ্যামিলি কার্ডধারী এমন ব্যক্তিও আছেন, যাঁরা টাকার অভাবে নির্ধারিত পণ্য কিনতে পারছেন না। আবার অনেকে সব পণ্য নিতেও আগ্রহ দেখান না। সরকার গড় আয় বৃদ্ধির যে পরিসংখ্যানই দেখাক না কেন, এ তথ্য দেশে দারিদ্র্য পরিস্থিতির ভয়াবহতাই প্রমাণ করে।\nটিআইবির জরিপে আরও উঠে এসেছে, ফ্যামিলি কার্ডের পণ্য কিনতে ১৩ দশমিক ৭ শতাংশ উপকারভোগী দুর্নীতি ও অনিয়মের শিকার হন। কিছু ক্ষেত্রে ডিলার নির্ধারিত দামের চেয়ে ৫০ থেকে ২০০ টাকা পর্যন্ত ঘুষ নিয়ে থাকেন। মাপে কম দেওয়া, নষ্ট বা নিম্নমানের পণ্য দেওয়া, পণ্য নিতে এসে ঘণ্টার পর ঘণ্টা দাঁড়িয়ে থাকার অভিযোগও তো আছেই। এ ছাড়া পণ্য আনতে যাতায়াত ভাড়াও গুনতে হয়, যা দেওয়ার সামর্থ্য অনেকের নেই।\nফ্যামিলি কার্ড তৈরিতে স্থানীয় জনপ্রতিনিধিরাই মুখ্য ভূমিকা পালন করে থাকেন; যাঁদের ৯০ শতাংশ ক্ষমতাসীন দলের। প্রকৃত গরিবদের কার্ড না দিয়ে যদি অপেক্ষাকৃত সচ্ছল পরিবার ও নিজেদের আত্মীয়স্বজনকে কার্ড দেওয়া হয়, সেটা খুবই দুর্ভাগ্যজনক। তাহলে স্বচ্ছতা ও জবাবদিহি কোথায়?\nসরকারের যেকোনো সেবা কর্মসূচির অনিয়ম ও দুর্নীতির খবর ফাঁস হলে নীতিনির্ধারকেরা শোরগোল তোলেন এবং এর মধ্যে ষড়যন্ত্রের গন্ধ খুঁজতে থাকেন। আশা করি, গরিব মানুষকে খাইয়ে বাঁচানোর এ কর্মসূচি নিয়ে তাঁরা তা করবেন না। \nতালিকার বিষয়ে টিআইবি ওয়ার্ড সভার মাধ্যমে স্থানীয় জনগণের মতামত নেওয়ার যে সুপারিশ করেছে, তা বাস্তবায়ন করা হোক। প্রতিটি প্রকৃত গরিব ও প্রান্তিক পরিবার যাতে স্বল্প দামে প্রয়োজনীয় পণ্য পায়, সে ব্যবস্থা করুন। প্রয়োজনে কার্ডের সংখ্যা বাড়াতে হবে। ডিলারসহ এ কর্মসূচির সঙ্গে সংশ্লিষ্ট সবাইকে জবাবদিহির আওতায় আনতে হবে।"
    },
    {
        "url": "https://www.prothomalo.com/business/economics/8wn5526xsp",
        "title": "টিসিবির জন্য এক কোটি লিটার সয়াবিন তেল কিনছে সরকার | প্রথম আলো",
        "meta_description": "আজ সরকারি ক্রয়সংক্রান্ত মন্ত্রিসভা কমিটির সভায় টিসিবির জন্য সয়াবিন তেল কেনার এ সিদ্ধান্ত হয়েছে। এ জন্য খরচ হবে প্রায় ২০৫ কোটি টাকা।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-08%2Fc0344465-920b-433b-a4ad-c6850101ee05%2Ftcb.webp?rect=76%2C0%2C608%2C405&auto=format%2Ccompress&fmt=webp&format=webp&w=640&dpr=1.3",
        "published_date": "2022-08-17T16:04:00",
        "keywords": [
            "সয়াবিন তেল",
            "টিসিবি"
        ],
        "last_scraped": "2024-10-07T14:53:35.181442",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "সরকারি প্রতিষ্ঠান ট্রেডিং করপোরেশন অব বাংলাদেশের (টিসিবি) জন্য ১ কোটি ২৫ লাখ লিটার সয়াবিন তেল কিনছে সরকার। এ জন্য খরচ হবে প্রায় ২০৫ কোটি টাকা। এ তেল টিসিবি সাধারণ মানুষের কাছে সাশ্রয়ী মূল্যে বিক্রি করবে। \nআজ বুধবার সরকারি ক্রয়সংক্রান্ত মন্ত্রিসভা কমিটির সভায় টিসিবির জন্য সয়াবিন তেল কেনার এ সিদ্ধান্ত হয়েছে। সয়াবিন তেল ছাড়াও সংস্থাটির জন্য পাঁচ হাজার টন মসুর ডাল কেনা হবে। সরাসরি ক্রয়পদ্ধতিতে স্থানীয় সরবরাহকারীদের কাছ থেকে এসব পণ্য কিনবে সরকার। সভা শেষে মন্ত্রিপরিষদ বিভাগের অতিরিক্ত সচিব আবদুল বারিক সাংবাদিকদের এসব তথ্য জানান।\nঅর্থমন্ত্রী আ হ ম মুস্তফা কামালের সভাপতিত্বে এ সভা অনুষ্ঠিত হয়। টিসিবির জন্য সরাসরি ক্রয়পদ্ধতিতে তেল ও ডাল কেনার কারণ জানতে চাইলে মন্ত্রিপরিষদ বিভাগের অতিরিক্ত সচিব জানান, যেহেতু এসব পণ্য টিসিবির মাধ্যমে সাধারণ মানুষের কাছে বিক্রি করা হবে, তাই সরকার সরাসরি ক্রয়পদ্ধতিতে এসব পণ্য কেনার সিদ্ধান্ত নিয়েছে। তিনি জানান, টিসিবির জন্য মাসে ২০ লাখ লিটার সয়াবিন তেল লাগে।\nসভা শেষে জানানো হয়, দুটি ক্রয় প্রস্তাবের বিপরীতে ১ কোটি ২৫ লাখ লিটার সয়াবিন তেল কেনার সিদ্ধান্ত হয়েছে। এর মধ্যে একটি প্রস্তাবের বিপরীতে সুপার অয়েল রিফাইনারির কাছ থেকে ৪০ লাখ লিটার সয়াবিন তেল কেনা হবে। প্রতিষ্ঠানটি প্রতি লিটার তেল ১৭৩ টাকা ৯৫ পয়সায় সরকারের কাছে বিক্রি করবে। বাকি একটি প্রস্তাবের বিপরীতে ৮৫ লাখ লিটার তেল কেনা হবে বসুন্ধরা, সুনসিং এডিবল অয়েল ও সিনহা এডিবল অয়েলের কাছ থেকে। এ তিন প্রতিষ্ঠান প্রতি লিটার সয়াবিন তেল সরকারের কাছে বিক্রি করবে ১৭১ টাকায়। এর বাইরে সরকার স্থানীয় একাধিক কোম্পানির কাছ থেকে ১১১ টাকা কেজিতে মসুর ডাল কিনবে টিসিবির জন্য। এতে খরচ হবে ৫৫ কোটি ৫০ লাখ টাকা।\nটিসিবি সূত্রে জানা যায়, ফ্যামিলি বা পরিবার কার্ডের আওতায় একজন কার্ডধারীর কাছে সর্বোচ্চ দুই লিটার সয়াবিন তেল, দুই কেজি মসুর ডাল, এক কেজি চিনি ও দুই কেজি পেঁয়াজ বিক্রি করছে সংস্থাটি। প্রতি লিটার সয়াবিন তেল ১১০ টাকা, প্রতি কেজি চিনি ৫৫ টাকা, ১ কেজি মসুর ডাল ৬৫ টাকা ও প্রতি কেজি পেঁয়াজ ২০ টাকা দরে বিক্রি করা হচ্ছে। তবে পেঁয়াজ বিক্রি হচ্ছে শুধু সিটি করপোরেশন এলাকা ও টিসিবির আঞ্চলিক কার্যালয়-সংশ্লিষ্ট জেলাগুলোয়।"
    },
    {
        "url": "https://www.prothomalo.com/bangladesh/district/%E0%A6%AE%E0%A7%83%E0%A6%A4-%E0%A6%A8%E0%A6%BE%E0%A6%B0%E0%A7%80%E0%A6%B8%E0%A6%B9-%E0%A7%AB%E0%A7%A6-%E0%A6%9C%E0%A6%A8%E0%A7%87%E0%A6%B0-%E0%A6%A8%E0%A6%BE%E0%A6%AE%E0%A7%87-%E0%A6%A6%E0%A7%81%E0%A6%9F%E0%A6%BF-%E0%A6%95%E0%A6%B0%E0%A7%87-%E0%A6%AB%E0%A7%8D%E0%A6%AF%E0%A6%BE%E0%A6%AE%E0%A6%BF%E0%A6%B2%E0%A6%BF-%E0%A6%95%E0%A6%BE%E0%A6%B0%E0%A7%8D%E0%A6%A1-%E0%A6%95%E0%A6%BE%E0%A6%89%E0%A6%A8%E0%A7%8D%E0%A6%B8%E0%A6%BF%E0%A6%B2%E0%A6%B0%E0%A6%95%E0%A7%87-%E0%A6%A8%E0%A7%8B%E0%A6%9F%E0%A6%BF%E0%A6%B6",
        "title": "মৃত নারীসহ ৫০ জনের নামে দুটি করে ফ্যামিলি কার্ড, কাউন্সিলরকে নোটিশ | প্রথম আলো",
        "meta_description": "চুয়াডাঙ্গা পৌর এলাকায় পবিত্র ঈদুল আজহা উপলক্ষে টিসিবির ফ্যামিলি কার্ড তৈরিতে অনিয়মের অভিযোগে একজন ওয়ার্ড কাউন্সিলরকে কারণ দর্শানোর (শোকজ) নোটিশ দেওয়া হয়েছে। একজন মৃত নারীসহ ৫০ জনের নামে দুটি করে কার্ড তৈরি ও একাধিকবার পণ্য উত্তোলনের ঘটনায় এ নোটিশ দেওয়া হয়েছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2020-09%2F4cf9cf9e-2dbe-4fc1-9d50-92d80039149f%2Fchuadanga.png?auto=format%2Ccompress&fmt=webp&format=webp&w=640&dpr=1.3",
        "published_date": "2022-06-23T19:22:00",
        "keywords": [
            "টিসিবি",
            "চুয়াডাঙ্গা",
            "খুলনা বিভাগ"
        ],
        "last_scraped": "2024-10-07T14:54:05.103180",
        "source": "প্রথম আলো",
        "old": true,
        "author": "প্রতিনিধি",
        "content": "চুয়াডাঙ্গা পৌর এলাকায় পবিত্র ঈদুল আজহা উপলক্ষে টিসিবির ফ্যামিলি কার্ড তৈরিতে অনিয়মের অভিযোগে একজন ওয়ার্ড কাউন্সিলরকে কারণ দর্শানোর (শোকজ) নোটিশ দেওয়া হয়েছে। একজন মৃত নারীসহ ৫০ জনের নামে দুটি করে কার্ড তৈরি ও একাধিকবার পণ্য উত্তোলনের ঘটনায় এ নোটিশ দেওয়া হয়েছে।\nসদর উপজেলা নির্বাহী কর্মকর্তা (ইউএনও) ও চুয়াডাঙ্গা পৌরসভার প্রধান নির্বাহী কর্মকর্তা শামীম ভূঁইয়া আজ বৃহস্পতিবার দুপুরে চুয়াডাঙ্গা পৌরসভার ৭, ৮ ও ৯ নম্বর সংরক্ষিত ওয়ার্ডের কাউন্সিলর শেফালি খাতুনকে লিখিতভাবে কারণ দর্শানোর নোটিশ দেন। তিন কার্যদিবসের মধ্যে ওই নোটিশের জবাব দিতে বলা হয়েছে। স্থানীয় সরকার, পল্লী উন্নয়ন ও সমবায় মন্ত্রণালয় এবং চুয়াডাঙ্গা জেলা প্রশাসককে নোটিশের অনুলিপি দেওয়া হয়েছে।\nকারণ দর্শানোর নোটিশে বলা হয়েছে, ‘ঈদুল আজহা উপলক্ষে চুয়াডাঙ্গা পৌর এলাকার সংরক্ষিত ৭, ৮ ও ৯ নম্বর ওয়ার্ডে সরকার কর্তৃক নির্ধারিত মূল্যে টিসিবির পণ্য আপনার স্বাক্ষরিত ফ্যামিলি কার্ডের মাধ্যমে বিক্রি করা হচ্ছে। আপনার ওপর অর্পিত দায়িত্ব যথাযথভাবে পালন না করে ৪৯ জন ব্যক্তির নামে দুটি করে কার্ড এবং মৃত ব্যক্তির নামে একাধিক কার্ড ইস্যু করে ক্ষমতার ব্যবহার করেছেন মর্মে অভিযোগ পাওয়া গেছে। যেহেতু আপনার এ ধরনের কার্যকলাপ স্থানীয় সরকার (পৌরসভা) আইন ২০০৯-এর ৩২ (ঘ) ধারা অনুযায়ী অসদাচরণ বা ক্ষমতার অপব্যবহারের শামিল, সুতরাং ওই আইনে আপনার বিরুদ্ধে আইনগত ব্যবস্থা কেন গ্রহণ করা হবে না, তা নোটিশ পাওয়ার তিন কার্যদিবসের মধ্যে জবাব দিতে বলা হলো। এই চিঠি পৌর মেয়র কর্তৃক নির্দেশিত হয়ে জারি করা হলো।’\nচুয়াডাঙ্গা পৌর এলাকায় ঈদুল আজহা উপলক্ষে কাউন্সিলর ও সংরক্ষিত ওয়ার্ডের নারী কাউন্সিলরদের মাধ্যমে টিসিবির ফ্যামিলি কার্ড বিতরণ করা হয়। গতকাল বুধবার কার্ডধারীদের মধ্যে টিসিবির পণ্য বিতরণ শুরু হয়েছে। মোট ৪০৫ টাকার বিনিময়ে দুই লিটার সয়াবিন তেল, দুই কেজি মসুর ডাল ও এক কেজি করে চিনি বিতরণ করা হচ্ছে। সে হিসাবে প্রতি লিটার সয়াবিন তেল ১১০ টাকা, প্রতি কেজি চিনি ৫৫ টাকা এবং প্রতি কেজি মসুর ডাল ৬৫ টাকায় বিক্রি করা হচ্ছে।\nখোঁজ নিয়ে জানা গেছে, চুয়াডাঙ্গা পৌর এলাকায় সংরক্ষিত ওয়ার্ডের তিনজন নারী কাউন্সিলরের প্রত্যেকের মাধ্যমে ৬০০ জন করে উপকারভোগী নির্বাচন করা হয়েছে। গতকাল পৌর এলাকার ৭ ও ৮ নম্বর ওয়ার্ডে সরকারি মূল্যে টিসিবির পণ্য বিক্রির সময় নানা অসংগতি ধরা পড়ে। ভুক্তভোগীদের দেওয়া তথ্যানুযায়ী ৫০টি দ্বৈত কার্ডের সন্ধান মেলে।\nইউএনও শামীম ভূঁইয়া বলেন, কাউন্সিলর শেফালি খাতুন মুসলিমপাড়ার বাসিন্দা মৃত রবিছন নেছাসহ ৫০ জনের নামে দুটি করে কার্ড তৈরি করেছেন। এসব কার্ডের বিপরীতে সরকারিভাবে দুই ঈদের আগে দুই দফা পণ্য বিক্রি করা হয়েছে। এসব জালিয়াতির দায় শেফালি খাতুন কোনোভাবেই এড়িয়ে যেতে পারেন না। কারণ, প্রতিটি কার্ড শেফালি খাতুন নিজে তৈরি করেছেন এবং কার্ডগুলোতে তাঁর সিল ও সই আছে। এ জন্য তাঁকে কারণ দর্শাতে বলা হয়েছে।\nতবে কাউন্সিলর শেফালি খাতুন তাঁর বিরুদ্ধে আনা অনিয়মের অভিযোগ অস্বীকার করেছেন। তিনি দাবি করেন, রবিছন নেছা বেঁচে থাকাকালেই তাঁর নামে কার্ড তৈরি করা হয়েছিল। রবিছনের পরিবারের সদস্যরা তাঁর পক্ষে পণ্য কিনেছেন। আর অসাবধানতাবশত কিছু লোকের নামে একাধিক কার্ড তৈরি হয়ে গেছে। "
    },
    {
        "url": "https://www.prothomalo.com/business/%E0%A6%A2%E0%A6%BE%E0%A6%95%E0%A6%BE%E0%A7%9F-%E0%A6%AA%E0%A6%B0%E0%A6%BF%E0%A6%AC%E0%A6%BE%E0%A6%B0-%E0%A6%95%E0%A6%BE%E0%A6%B0%E0%A7%8D%E0%A6%A1%E0%A7%87%E0%A6%B0-%E0%A6%86%E0%A6%93%E0%A6%A4%E0%A6%BE-%E0%A6%AC%E0%A6%BE%E0%A7%9C%E0%A6%BE%E0%A6%9A%E0%A7%8D%E0%A6%9B%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF",
        "title": "ঢাকায় পরিবার কার্ডের আওতা বাড়াচ্ছে টিসিবি | প্রথম আলো",
        "meta_description": "সারা দেশে পরিবার কার্ডের মাধ্যমে ট্রেডিং করপোরেশন অব বাংলাদেশ (টিসিবি) সুলভ মূল্যে নিত্যপণ্য বিক্রি করছে। তবে এখনো ঢাকার দুই সিটি করপোরেশনের সব ওয়ার্ডে পৌঁছাতে পারিনি সংস্থাটি। প্রায় দুই মাস বিরতির পরও ঢাকায় কার্যক্রম শুরু হয়েছে সীমিত পরিসরে। এখন প্রতিদিনই আওতা বাড়াচ্ছে টিসিবি।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-01%2F2087bf8b-f89d-4005-a374-edaf66f1fe4d%2F8b598b09ca90d40f057d57cb1617c2f2_5aeb3009f2e64.jpg?auto=format%2Ccompress&fmt=webp&format=webp&w=300&dpr=1.3",
        "published_date": "2022-06-26T11:43:00",
        "keywords": [
            "টিসিবি",
            "অর্থনীতি",
            "নিত্য পণ্য"
        ],
        "last_scraped": "2024-10-07T14:54:22.147622",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "সারা দেশে পরিবার কার্ডের মাধ্যমে ট্রেডিং করপোরেশন অব বাংলাদেশ (টিসিবি) সুলভ মূল্যে নিত্যপণ্য বিক্রি করছে। তবে এখনো ঢাকার দুই সিটি করপোরেশনের সব ওয়ার্ডে পৌঁছাতে পারিনি সংস্থাটি। প্রায় দুই মাস বিরতির পরও ঢাকায় কার্যক্রম শুরু হয়েছে সীমিত পরিসরে। এখন প্রতিদিনই আওতা বাড়াচ্ছে টিসিবি।\nসংস্থাটি বলছে, ২২ জুন থেকে ৪০টি স্থানে নির্ধারিত কয়েকটি নিত্যপণ্য সুলভ মূল্যে বিক্রি শুরু করার সিদ্ধান্ত নেওয়া হয়েছে। গতকাল শনিবার সংস্থাটি ঢাকার দুই সিটি করপোরেশন এলাকার ৭৫টি স্থানে এই কার্যক্রম পরিচালনা করেছে। ৪ দিনের ব্যবধানে ৩৫টি স্থানে নতুন করে কার্যক্রম শুরু করতে পেরেছে টিসিবি।\nটিসিবির মুখপাত্র হুমায়ুন কবির প্রথম আলোকে বলেন, ঢাকায় ১২০টি স্থানে পরিবেশকদের মাধ্যমে পণ্য বিক্রির পরিকল্পনা ছিল। কিন্তু সবখানে একসঙ্গে শুরু করা সম্ভব হয়নি। এখন পর্যায়ক্রমে কার্যক্রমের আওতা বাড়ানো হচ্ছে। চলতি সপ্তাহে নির্ধারিত সব জায়গায় বিক্রয় কার্যক্রম শুরু হবে।\nতবে এবার ঢাকায় টিসিবির পণ্য বিক্রির শুরুতে যে অব্যবস্থাপনা দেখা গেছে, তার জন্য দুই সিটি করপোরেশনেরও দায় আছে। পরিবার কার্ড বিতরণ করার জন্য টিসিবি সিটি করপোরেশনের সাহায্য নিয়েছিল। কিন্তু টিসিবি কার্যক্রম শুরু করার পরও অনেক স্থানে স্থানীয় ওয়ার্ড কাউন্সিলররা পরিবার কার্ডের বিতরণ শেষ করতে পারেননি। এ জন্য পরিবেশকেরা টিসিবি থেকে পণ্য নিয়ে দোকানে গুদাম করে রাখলেও তা বিক্রি শুরু করতে পারেনি।\nএদিকে পরিবার কার্ডের মাধ্যমে পণ্য বিক্রির বিষয়ে গত মঙ্গলবার টিসিবির সংবাদ বিজ্ঞপ্তিতে বলা হয়েছিল, মাদারীপুর, শরীয়তপুর, গোপালগঞ্জ, মুন্সিগঞ্জসহ কিছু জেলায় সুলভ মূল্যের পণ্য বিক্রি ২৬ জুন, অর্থাৎ আজ শুরু হবে। বন্যার কারণে সিলেট বিভাগের জেলাগুলোয় আপাতত পণ্য বিক্রি স্থগিত রেখেছে টিসিবি।"
    },
    {
        "url": "https://www.prothomalo.com/business/economics/%E0%A6%A6%E0%A6%BE%E0%A6%AE-%E0%A6%AC%E0%A7%87%E0%A7%9C%E0%A7%87-%E0%A6%AF%E0%A6%BE%E0%A6%93%E0%A7%9F%E0%A6%BE%E0%A7%9F-%E0%A6%9A%E0%A6%BE%E0%A6%B2-%E0%A6%86%E0%A6%AE%E0%A6%A6%E0%A6%BE%E0%A6%A8%E0%A6%BF%E0%A6%B0-%E0%A6%89%E0%A6%A6%E0%A7%8D%E0%A6%AF%E0%A7%8B%E0%A6%97",
        "title": "দাম বেড়ে যাওয়ায় চাল আমদানির উদ্যোগ | প্রথম আলো",
        "meta_description": "রাজধানীতে নিত্যপণ্যের দামে বিভিন্ন অঞ্চলের বন্যার প্রভাব পড়তে শুরু করেছে। সবজি ও পেঁয়াজের দাম বৃদ্ধির পর এবার বাড়তে শুরু করেছে প্রধান ভোগ্যপণ্য চালের দাম। সে জন্য বাজার নিয়ন্ত্রণে রাখতে খাদ্য মন্ত্রণালয়ের পক্ষ থেকে চাল আমদানির উদ্যোগ নেওয়া হচ্ছে। ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-11%2F1b4b6b61-68f0-40d4-b972-6d804daa1367%2Fkhajanagar__11.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-06-27T13:36:00",
        "keywords": [
            "আমদানি",
            "নিত্য পণ্য",
            "টিসিবি",
            "সরকার"
        ],
        "last_scraped": "2024-10-07T14:54:37.449351",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "রাজধানীতে নিত্যপণ্যের দামে বিভিন্ন অঞ্চলের বন্যার প্রভাব পড়তে শুরু করেছে। সবজি ও পেঁয়াজের দাম বৃদ্ধির পর এবার বাড়তে শুরু করেছে প্রধান ভোগ্যপণ্য চালের দাম। সে জন্য বাজার নিয়ন্ত্রণে রাখতে খাদ্য মন্ত্রণালয়ের পক্ষ থেকে চাল আমদানির উদ্যোগ নেওয়া হচ্ছে। ব্যবসায়ীরা আজ সোমবার থেকেই মন্ত্রণালয়ে এ–সংক্রান্ত চাহিদাপত্র জমা দিতে পারবেন।\nগতকাল রোববার রাজধানীর কারওয়ান বাজার, মগবাজার, হাতিরপুল ও নিউমার্কেট কাঁচাবাজার ঘুরে দেখা গেছে, মানভেদে চালের দাম কেজিতে ১ থেকে ৩ টাকা বেড়েছে। ব্যবসায়ীরা বলছেন, বন্যা বা প্রাকৃতিক দুর্যোগ হলে সরবরাহব্যবস্থা ব্যাহত হওয়ার পাশাপাশি ফসল ক্ষতিগ্রস্ত হয়। ফলে বাজারে এর একটা প্রভাব থাকে।\nএদিকে সরকারি সংস্থা ট্রেডিং করপোরেশন অব বাংলাদেশের (টিসিবি) দৈনিক বাজারদরের তালিকায়ও দেখা গেছে, চালসহ বেশ কিছু পণ্যের দাম বেড়েছে। সংস্থাটি ঢাকা শহরের ১৩টি বাজারের তথ্যের ভিত্তিতে দামের এ তালিকা প্রকাশ করে থাকে।\nটিসিবির তথ্য বলছে, বাজারে এখন সরু চাল বিক্রি হচ্ছে (নাজিরশাইল ও মিনিকেট) ৬৪ থেকে ৮০ টাকা কেজি দরে, যা এক সপ্তাহ আগে ছিল ৬৪ থেকে ৭৫ টাকা। মোটা চালের (গুটি স্বর্ণা ও চায়না ইরি) দামও বেড়েছে ১ শতাংশ।\nবাজার ঘুরে দেখা যায়, গত তিন–চার দিনে পাইকারিতে মোটা চাল গুটি স্বর্ণার দাম বেড়েছে টিসিবির হিসাব থেকে বেশি। এই চালের দাম প্রতি ৫০ কেজির বস্তায় ১০০ টাকা বেড়েছে। এ ছাড়া বাজারে প্রতি বস্তা বিআর–২৮ চাল ১৫০ টাকা ও মিনিকেট ৫০ টাকা বেড়েছে। এ তিন ধরনের চালে কেজিপ্রতি পাইকারিতে বেড়েছে ১ থেকে ৩ টাকা। খুচরা বাজারেও এর প্রভাব পড়েছে।\nএ অবস্থায় সরকারের প্রতি চাল আমদানির আহ্বান জানিয়েছেন কারওয়ান বাজারের ইসমাইল অ্যান্ড সন্স রাইস এজেন্সির মালিক জসিম উদ্দিন। তিনি প্রথম আলোকে বলেন, ‘বন্যার কারণে বাজারে সরবরাহের একটু ঘাটতি আছে। এতে বেশ কিছুদিন স্থিতিশীল থাকার পর চালের দাম আবার একটু বাড়তির দিকে। আমরা আজ চাল কিনেছি বস্তায় ১০০ থেকে ১৫০ টাকা বাড়তিতে।’\nগত ঈদুল ফিতরের পর দেশে চালের বাজার অস্থিতিশীল হয়ে ওঠে। তখন সরকার বাজার নিয়ন্ত্রণে এক দফা অভিযান পরিচালনা করেছিল। তাতে চালের দাম না কমলেও নতুন করে আর বাড়েনি। এখন আবার দাম বাড়তে থাকায় সরকার চাল আমদানির পরিকল্পনা করছে।\nএ প্রসঙ্গে খাদ্যমন্ত্রী সাধন চন্দ্র মজুমদার প্রথম আলোকে বলেন, ‘চাল আমদানিকারকেরা সোমবার (আজ) থেকে আমাদের কাছে চাহিদাপত্র দিতে পারবেন। পরে সরকার সব দিক বিবেচনা করে কতটুকু আমদানি করা যাবে, সে সিদ্ধান্ত জানাবে।’\nবন্যার প্রভাবে বাজারে সপ্তাহখানেক আগেই সব ধরনের সবজির দাম কেজিতে ১০ থেকে ১৫ টাকা বেড়েছে। এবার পাইকারিতে আলুর দাম কেজিতে বেড়েছে ৪ টাকা। কারওয়ান বাজার, হাতিরপুল ও নিউমার্কেট এলাকার পাইকারি আলু ব্যবসায়ীরা জানান, দুই দিন আগেও এক পাল্লা (পাঁচ কেজি) আলু বিক্রি হয়েছে ১১০ টাকায়। গতকাল সেটা বিক্রি হয়েছে ১৩০ টাকায়। অর্থাৎ, পাইকারি বাজারে আলুর দাম কেজিতে ২২ থেকে বেড়ে দাঁড়িয়েছে ২৬ টাকা।\nএদিকে কোরবানির ঈদ ঘনিয়ে আসায় কমতে শুরু করেছে মাংসের দাম। রাজধানীর নিউমার্কেট ও কারওয়ান বাজারে প্রতি কেজি গরুর মাংস বিক্রি হচ্ছে ৬৫০ থেকে ৬৬০ টাকায়। দুই মাস আগে গরুর মাংসের দাম বেড়ে কেজি ৭০০ টাকা পর্যন্ত উঠেছিল।\nবাজারে মুরগির দামও এখন কমতির দিকে। সব ধরনের মুরগির দাম ১৫ থেকে ২৫ টাকা কমেছে। পাইকারিতে পেঁয়াজের দাম ১০ টাকা বেড়েছে। কোরবানির ঈদ সামনে রেখে বরাবরের মতো বাজারে মসলার দাম বাড়েনি।"
    },
    {
        "url": "https://www.prothomalo.com/business/economics/%E0%A6%AA%E0%A6%A3%E0%A7%8D%E0%A6%AF-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF%E0%A6%B0-%E0%A6%B8%E0%A6%AE%E0%A7%9F-%E0%A6%86%E0%A6%B0%E0%A6%93-%E0%A6%A6%E0%A7%81%E0%A6%87-%E0%A6%A6%E0%A6%BF%E0%A6%A8-%E0%A6%AC%E0%A6%BE%E0%A7%9C%E0%A6%BE%E0%A6%B2-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF",
        "title": "পণ্য বিক্রির সময় আরও দুই দিন বাড়াল টিসিবি | প্রথম আলো",
        "meta_description": "পরিবেশকদের মাধ্যমে ঢাকায় নিম্নবিত্তের কাছে সুলভ মূল্যে নিত্যপণ্য বিক্রির সময় আরও দুই দিন বাড়াল সরকারি সংস্থা ট্রেডিং করপোরেশন অব বাংলাদেশ (টিসিবি)। প্রায় দুই মাস বিরতির পর শুরু হওয়া এ দফার বিক্রি কার্যক্রম শেষ হওয়ার কথা ছিল গতকাল মঙ্গলবার। ",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2022-07-06T14:50:00",
        "keywords": [
            "নিত্য পণ্য",
            "টিসিবি"
        ],
        "last_scraped": "2024-10-07T14:54:56.186417",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "পরিবেশকদের মাধ্যমে ঢাকায় নিম্নবিত্তের কাছে সুলভ মূল্যে নিত্যপণ্য বিক্রির সময় আরও দুই দিন বাড়াল সরকারি সংস্থা ট্রেডিং করপোরেশন অব বাংলাদেশ (টিসিবি)। প্রায় দুই মাস বিরতির পর শুরু হওয়া এ দফার বিক্রি কার্যক্রম শেষ হওয়ার কথা ছিল গতকাল মঙ্গলবার। কিন্তু এখনো রাজধানীর অনেক জায়গায় পণ্য বিক্রি শেষ না হওয়ায় সরকারি সংস্থাটি এ সিদ্ধান্ত নিয়েছে।\nগতকাল রাজধানীর মগবাজার, ইস্কাটন ও নিউমার্কেটের পরিবেশকদের সঙ্গে কথা বলে জানা গেছে, পরিবার কার্ড পেতে দেরি হওয়ায় এই দফায় পণ্য বিক্রির শেষ দিনেও অনেকে পণ্য বিক্রি শেষ করতে পারেননি। \nতবে তাঁরা বিক্রি কার্যক্রম চলমান রাখবেন, যাতে মজুত করা পণ্য শেষ হয় এবং পরের ধাপের পণ্য নিতে পারেন তাঁরা। ক্রেতারা বলছেন, পরিবার কার্ডের মাধ্যমে পণ্য পেয়ে তাঁরা সন্তুষ্ট। কারণ, এই ব্যবস্থাপনায় আগের মতো পণ্য পেতে হুড়োহুড়ি করতে হচ্ছে না।\nএ বিষয়ে টিসিবির মুখপাত্র হুমায়ূন কবির প্রথম আলোকে বলেন, ‘ঢাকার দুই সিটি করপোরেশনে পরিবার কার্ডে পণ্য বিক্রি হয়েছে ৭৫ শতাংশের মতো। তবে অনেক কার্ডধারী পরিবার ঈদ উপলক্ষে গ্রামের বাড়িতে চলে যাওয়ার এ দফায় হয়তো ঢাকায় শতভাগ পণ্য বিক্রি না–ও হতে পারে। ঈদের পরে পরের ধাপে পণ্য বিক্রি শুরু হলে তখন তারা পণ্য সংগ্রহ করতে পারবে।’"
    },
    {
        "url": "https://www.prothomalo.com/business/world-business/my7cqyndzp",
        "title": "বিশ্ববাজারে ৬% কমেছে, দেশে ২% | প্রথম আলো",
        "meta_description": "ইউক্রেনের শস্য রপ্তানির দুয়ার খোলার পর বিশ্ববাজারে এক দিনেই গমের দাম কমেছে ৬ শতাংশ। বিশ্ববাজারের ইতিবাচক প্রভাব বাংলাদেশেও পড়েছে। গতকাল শনিবার চট্টগ্রামের খাতুনগঞ্জের পাইকারি বাজারে গমের দাম প্রায় ২ শতাংশ কমেছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo%2Fimport%2Fmedia%2F2016%2F11%2F20%2Fee8c4b8a544fe2bfc0ac4d3706317a20-4.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-07-24T10:44:00",
        "keywords": [
            "গম",
            "বাজার",
            "রাশিয়া-ইউক্রেন",
            "পাইকারি বাজার",
            "রপ্তানি",
            "আমদানি",
            "টিসিবি"
        ],
        "last_scraped": "2024-10-07T14:55:13.457529",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "ইউক্রেনের শস্য রপ্তানির দুয়ার খোলার পর বিশ্ববাজারে এক দিনেই গমের দাম কমেছে ৬ শতাংশ। বিশ্ববাজারের ইতিবাচক প্রভাব বাংলাদেশেও পড়েছে। গতকাল শনিবার চট্টগ্রামের খাতুনগঞ্জের পাইকারি বাজারে গমের দাম প্রায় ২ শতাংশ কমেছে।\nইউক্রেনের শস্য রপ্তানির জন্য কৃষ্ণসাগরের বন্দরগুলো খুলে দিতে দেশটির সঙ্গে গত শুক্রবার চুক্তি করেছে রাশিয়া। জাতিসংঘ-সমর্থিত এই চুক্তি অনুযায়ী, ইউক্রেনের বড় বন্দর ওদেসাসহ তিনটি বন্দর খুলে দেওয়ার কথা। এসব বন্দরে বিপুল পরিমাণ গম আটকা পড়েছিল।\nরাশিয়া গত ২৪ ফেব্রুয়ারি ইউক্রেনে সামরিক অভিযান শুরু করলে ইউক্রেনের সঙ্গে তাদের যুদ্ধ বেধে যায়। তাতে ইউক্রেনের শস্য রপ্তানি বন্ধ হয়ে যায়। এরপরই বিশ্ববাজারে শস্যসহ নিত্যপ্রয়োজনীয় পণ্যের দাম বাড়তে থাকে।\nরাশিয়া-ইউক্রেন চুক্তির বিষয়টি কয়েক দিন ধরে আলোচনায় থাকায় বৈশ্বিক গমের বাজারে দাম ওঠানামা করছিল। চুক্তির পর যুক্তরাষ্ট্রের পণ্য লেনদেনের বাজার শিকাগো বোর্ড অব ট্রেডে (সিবিওটি) গমের দাম ৬ শতাংশ কমে ২৭৯ ডলারে নেমে এসেছে।\nঅবশ্য বৈশ্বিক উৎপাদন বৃদ্ধির আভাস থাকার কারণেও এক মাসের বেশি সময় ধরে আন্তর্জাতিক বাজারে গমের দাম কমতে শুরু করে। চুক্তির পর এখন আরেক দফা কমল। তাতে এক মাসে বিশ্ববাজারে গমের দাম ২২ শতাংশ কমেছে।\nব্যবসায়ীরা জানান, চুক্তির আগে ইউরোপ থেকে চট্টগ্রাম বন্দর পর্যন্ত কম আমিষযুক্ত গম আমদানিতে টনপ্রতি খরচ পড়ত ৪২৫ থেকে ৪৩০ মার্কিন ডলার। চুক্তির পর তা এখন ৪০০ থেকে ৪০৫ ডলারে নেমে আসবে।\nবিশ্ববাজারে দাম কমার তাৎক্ষণিক প্রভাব পড়েছে চট্টগ্রামের খাতুনগঞ্জের পাইকারি বাজারে। সাপ্তাহিক লেনদেন শুরুর প্রথম দিনে গতকাল কম আমিষযুক্ত গমের দাম মণপ্রতি ২০ থেকে ২৫ টাকা কমেছে। কেজিপ্রতি কমেছে ৫৩ থেকে ৬৬ পয়সা। দেশের বাজারে মূলত ভারতীয় কম আমিষযুক্ত গম বেচাকেনা হচ্ছে। এদিকে গতকাল সকালে ইউক্রেনের ওদেসা বন্দর এলাকায় রুশ হামলা হয়েছে বলে বিবিসির খবরে বলা হয়েছে। এতে দেশটি থেকে গম রপ্তানির বিষয়ে কিছুটা অনিশ্চয়তা তৈরি হয়েছে।\nরাশিয়া-ইউক্রেন যুদ্ধের পর দেশ দুটি থেকে গম আমদানি বন্ধ হয়ে গেলেও বাংলাদেশের সমস্যা হয়নি। কারণ, রাশিয়া-ইউক্রেনের তুলনায় ভারত থেকে কম দামে গম আমদানি করছিলেন ব্যবসায়ীরা। অবশ্য গত ১৩ মে ভারত গম রপ্তানিতে বিধিনিষেধ আরোপ করায় দেশে গম আমদানিতে হোঁচট খান ব্যবসায়ীরা। পরবর্তী তথ্যে দেখা যায়, ভারতীয় গম আমদানি কমে প্রায় অর্ধেকে নেমে গেছে।\nসাধারণত গড়ে প্রতি মাসে পাঁচ লাখ টন গম আমদানি করে চাহিদা পূরণ হয়। সেখানে ভারত রপ্তানি বন্ধের পর গত দুই মাসে সব মিলিয়ে আমদানি হয়েছে পাঁচ লাখ টন। এই গমের প্রায় ৭৭ শতাংশ এসেছে ভারত থেকে। রপ্তানিতে বিধিনিষেধ আরোপ করার আগে যেসব ঋণপত্র খোলা হয়েছে, সেগুলোর বিপরীতে গম আমদানি হয়েছে। এ সময়ে বিকল্প দেশ থেকে গম আমদানি হয়েছে কম।\nগম প্রক্রিয়াজাত করে আটা-ময়দা তৈরি করা হয়। বিশ্ববাজারে দাম বাড়তি থাকায় খুচরা বাজারে আটা-ময়দার দাম গত বছরের তুলনায় ৫১ শতাংশ বাড়ে। কিন্তু এক মাস ধরে বিশ্ববাজারে দাম কমতে থাকলেও দেশের খুচরা বাজারে তা কমেনি।\nট্রেডিং করপোরেশন অব বাংলাদেশের (টিসিবি) তথ্য অনুযায়ী, খুচরা বাজারে প্রতি কেজি প্যাকেটজাত আটা ৪৮-৫৫ টাকা ও ময়দা ৬২-৭০ টাকায় বিক্রি হচ্ছে। এই দর গত বছরের একই সময়ের তুলনায় ৫১ শতাংশ বেশি। বিশ্ববাজার ও দেশীয় পাইকারি বাজারে এক মাসে গমের দাম সংশোধন হলেও খুচরায় কমেনি।\nবাংলাদেশে মূলত কম আমিষযুক্ত গমই আমদানি হয় বেশি। রাশিয়া-ইউক্রেন যুদ্ধের পর ভারত থেকে এ ধরনের গম আমদানি করা হয়। ভারতের বিধিনিষেধের কারণে দেশটি থেকেও আমদানি কমে যায়। তবে রাশিয়া-ইউক্রেন চুক্তির পর গমের সরবরাহ নিয়ে দুশ্চিন্তা কমার ইঙ্গিত পাওয়া যাচ্ছে।\nদেশের শীর্ষস্থানীয় আমদানিকারক ও বিএসএম গ্রুপের চেয়ারম্যান আবুল বশর চৌধুরী গতকাল প্রথম আলোকে বলেন, যদি ইউক্রেন থেকে আমদানি স্বাভাবিক থাকে, তাহলে গম নিয়ে কোনো সমস্যা হবে না। ইউরোপের দেশগুলোতে এখন কম আমিষযুক্ত গমের ফলন উঠছে। তবে ভারত থেকে গম আমদানিতে যে বিধিনিষেধ রয়েছে, তা শিথিল করার জন্যও সরকারি পর্যায়ে চেষ্টা চালানো উচিত। ভারতের বাজার খুললে গম নিয়ে কোনো সমস্যা হবে না।"
    },
    {
        "url": "https://www.prothomalo.com/business/xq0b08ba6g",
        "title": "সোমবার থেকে মিলবে টিসিবির ভর্তুকি মূল্যের নিত্যপণ্য | প্রথম আলো",
        "meta_description": "এই দফায় নিম্ন আয়ের পরিবার কার্ডধারী ভোক্তা সর্বোচ্চ দুই লিটার সয়াবিন তেল, দুই কেজি মসুর ডাল, এক কেজি চিনি ও দুই কেজি পেঁয়াজ কিনতে পারবেন। তবে পেঁয়াজ বিক্রি হবে শুধু সিটি করপোরেশন এলাকা ও টিসিবির আঞ্চলিক কার্যালয়–সংশ্লিষ্ট জেলাগুলোতে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-06%2F0631fbd2-a35c-4c8b-a672-16875171a010%2F14.JPG?auto=format%2Ccompress&fmt=webp&format=webp&w=640&dpr=1.3",
        "published_date": "2022-07-31T21:39:00",
        "keywords": [
            "নিত্য পণ্য",
            "টিসিবি"
        ],
        "last_scraped": "2024-10-07T14:55:30.303140",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "শুরু হচ্ছে ট্রেডিং করপোরেশন অব বাংলাদেশের (টিসিবি) নিয়মিত পণ্য বিক্রি কার্যক্রম। সরকারি সংস্থাটি এবার মাসের শুরু থেকেই এ কার্যক্রম চালাবে। অর্থাৎ আগস্টের প্রথম দিন সোমবার থেকে সারা দেশের এক কোটি পরিবার কার্ডধারী পর্যায়ক্রমে টিসিবির ভর্তুকি মূল্যের পণ্য কিনতে পারবেন।\nসংস্থাটি আজ রোববার এক সংবাদ বিজ্ঞপ্তিতে জানিয়েছে, এই দফায় নিম্ন আয়ের পরিবার কার্ডধারী ভোক্তা সর্বোচ্চ দুই লিটার সয়াবিন তেল, দুই কেজি মসুর ডাল, এক কেজি চিনি ও দুই কেজি পেঁয়াজ কিনতে পারবেন। প্রতি লিটার সয়াবিন তেল ১১০ টাকা, প্রতি কেজি চিনি ৫৫ টাকা, এক কেজি মসুর ডাল ৬৫ টাকা ও প্রতি কেজি পেঁয়াজ ২০ টাকা দরে বিক্রি হবে। তবে পেঁয়াজ বিক্রি হবে শুধু সিটি করপোরেশন এলাকা ও টিসিবির আঞ্চলিক কার্যালয়–সংশ্লিষ্ট জেলাগুলোতে।\nসংস্থাটি বলছে, ঢাকা মহানগরীসহ সারা দেশের নির্দিষ্ট পরিবেশকের দোকান থেকে ভোক্তারা এই পণ্য নিতে পারবেন। তবে সারা দেশে এই পণ্য এক দিনেই বিক্রি শুরু হবে না। সিটি করপোরেশন, জেলা ও উপজেলা প্রশাসনের সহযোগিতায় পরিবেশকদের তালিকা করে নির্ধারিত তারিখ ও সময় অনুযায়ী পণ্য দেবে টিসিবি।\nআগের মতো ট্রাকে করে পণ্য বিক্রি করছে না টিসিবি। শুধু পরিবার কার্ডের মাধ্যমে পরিবেশকের দোকানে বা নির্দিষ্ট স্থানে পণ্য বিক্রি করা হচ্ছে। আগে পণ্য বিতরণে যে বিশৃঙ্খলা হতো, এতে তা অনেকটা কমে এসেছে। তবে গত জুন মাসের ২২ তারিখ থেকে পণ্য বিক্রির সময়ও ঢাকার দুই সিটি করপোরেশন এলাকায় পরিবার কার্ড বিতরণ শেষ করা যায়নি। অথচ পরিবার কার্ড বিতরণের জন্য তখন প্রায় দুই মাস বিরতির পর টিসিবি ভর্তুকি মূল্যের পণ্য দেওয়া শুরু করেছিল।"
    },
    {
        "url": "https://www.prothomalo.com/bangladesh/capital/zcd1k71pqe",
        "title": "আজ টিসিবির পণ্য বিক্রি শুরু | প্রথম আলো",
        "meta_description": "আজ শুরু হচ্ছে ট্রেডিং করপোরেশন অব বাংলাদেশের (টিসিবি) নিয়মিত পণ্য বিক্রয় কার্যক্রম। সরকারি সংস্থাটি এবার মাসের শুরু থেকেই এ কার্যক্রম চালাবে। ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo%2Fimport%2Fmedia%2F2015%2F10%2F25%2Fc41ea0e10640fc901047b0b6677189de-27.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-08-01T09:04:00",
        "keywords": [
            "নিত্য পণ্য",
            "বাণিজ্য",
            "টিসিবি",
            "বাণিজ্য সংবাদ"
        ],
        "last_scraped": "2024-10-07T14:55:47.472679",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "আজ সোমবার শুরু হচ্ছে ট্রেডিং করপোরেশন অব বাংলাদেশের (টিসিবি) নিয়মিত পণ্য বিক্রয় কার্যক্রম। সরকারি সংস্থাটি এবার মাসের শুরু থেকেই এ কার্যক্রম চালাবে। সোমবার থেকে সারা দেশের এক কোটি পরিবার কার্ডধারী পর্যায়ক্রমে টিসিবির ভর্তুকি মূল্যের পণ্য কিনতে পারবেন।\nসংস্থাটি গতকাল রোববার এক সংবাদ বিজ্ঞপ্তিতে জানিয়েছে, এই দফায় নিম্ন আয়ের পরিবার কার্ডধারী ভোক্তা সর্বোচ্চ দুই লিটার সয়াবিন তেল, দুই কেজি মসুর ডাল, এক কেজি চিনি ও ২ কেজি পেঁয়াজ কিনতে পারবেন। প্রতি লিটার সয়াবিন তেল ১১০ টাকা, প্রতি কেজি চিনি ৫৫ টাকা, এক কেজি মসুর ডাল ৬৫ টাকা ও প্রতি কেজি পেঁয়াজ ২০ টাকা দরে বিক্রি হবে। তবে পেঁয়াজ বিক্রি হবে শুধুসিটি করপোরেশন এলাকা ও টিসিবির আঞ্চলিক কার্যালয় সংশ্লিষ্ট জেলাসমূহে। \nসংস্থাটি বলছে, ঢাকা মহানগরীসহ সারা দেশের নির্দিষ্ট পরিবেশকের দোকান থেকে ভোক্তারা এই পণ্য নিতে পারবেন। তবে সারা দেশে এই পণ্য এক দিনেই বিক্রি শুরু হবে না। সিটি করপোরেশন, জেলা ও উপজেলা প্রশাসনের সহযোগিতায় পরিবেশকদের তালিকা করে নির্ধারিত তারিখ ও সময় অনুযায়ী পণ্য দেবে টিসিবি।\n আগের মতো ট্রাকে করে পণ্য বিক্রি করছে না টিসিবি। শুধু পরিবার কার্ডের মাধ্যমে পরিবেশকের দোকানে বা নির্দিষ্ট স্থানে পণ্য বিক্রি করা হচ্ছে। আগে পণ্য বিতরণে যে বিশৃঙ্খলা হতো, এতে তা অনেকটা কমে এসেছে। তবে গত জুন মাসের ২২ তারিখ থেকে পণ্য বিক্রির সময়ও ঢাকার দুই সিটি করপোরেশন এলাকায় পরিবার কার্ড বিতরণ শেষ করা যায়নি। অথচ পরিবার কার্ড বিতরণের জন্য তখন প্রায় দুই মাস বিরতির পর টিসিবি ভর্তুকি মূল্যের পণ্য দেওয়া শুরু করেছিল।"
    },
    {
        "url": "https://www.prothomalo.com/business/q409gjo3ot",
        "title": "মঙ্গলবার থেকে টিসিবির পণ্য কিনতে পারবেন ভোক্তারা | প্রথম আলো",
        "meta_description": "আজ টিসিবির কাছ থেকে ঢাকার পরিবেশকেরা পণ্য নিয়ে মোড়কজাত করেছেন। আর আগামীকাল মঙ্গলবার থেকে ভোক্তা পর্যায়ে তা বিক্রি করা হবে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-06%2F0631fbd2-a35c-4c8b-a672-16875171a010%2F14.JPG?auto=format%2Ccompress&fmt=webp&format=webp&w=640&dpr=1.3",
        "published_date": "2022-08-01T20:55:00",
        "keywords": [
            "টিসিবি",
            "নিত্য পণ্য"
        ],
        "last_scraped": "2024-10-07T14:56:03.964670",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "ট্রেডিং করপোরেশন অব বাংলাদেশের (টিসিবি) ভর্তুকি মূল্যের পণ্য বিক্রির কার্যক্রম শুরুর কথা ছিল সোমবার। তবে আজ সকাল থেকে রাজধানীর বেশ কয়েকটি ডিলার বা পরিবেশকের দোকানে সরেজমিনে দেখা যায়, পণ্য বিক্রি শুরু হয়নি। এতে অনেকে পণ্য কিনতে না পেরে ফিরে গেছেন।\nপরে এই বিভ্রান্তির কারণ হিসেবে সংস্থাটি জানিয়েছে, আজ টিসিবির কাছ থেকে ঢাকার পরিবেশকেরা পণ্য নিয়ে যাঁর যাঁর দোকানে নিয়ে রাতে মোড়কজাত করেছেন। আগামীকাল মঙ্গলবার থেকে ভোক্তা পর্যায়ে তা বিক্রি করা হবে।\nসোমবার বেলা সাড়ে ১১টার দিকে রাজধানীর কাজীপাড়ার এক পরিবেশকের দোকানে টিসিবির পণ্য নিতে আসেন মিরপুরের দিনমজুর মো. জাকির হোসেন। কিন্তু জানতে পারেন, আজ পণ্য বিক্রি হবে না। প্রথম আলোকে জাকির হোসেন বলেন, ‘আজ থেকে টিসিবির খাবার বিক্রি হবে শুনে এসেছিলাম; কিন্তু এখানে এসে জানতে পারি, আরও দু-এক দিন সময় লাগবে।’\nপণ্য বিক্রি না হওয়ার কারণ জানতে চাইলে কাজীপাড়ার ওই পরিবেশক জানান, গতকাল রোববার বিকেলে তিনি টিসিবির পণ্য সংগ্রহের অনুমতি পেয়েছেন। আজ টাকা জমা দিয়ে পণ্য বুঝে নেবেন আর আগামীকাল থেকে পণ্য বিক্রি করতে পারবেন। একই কথা জানিয়েছেন ঢাকার রূপনগর, মোহাম্মদপুর, হাজারীবাগসহ বেশ কয়েকটি এলাকার পরিবেশকেরা।\nপণ্য বিতরণে বিশৃঙ্খলা এড়াতে এখন আর আগের মতো ট্রাকে করে পণ্য বিক্রি করছে না টিসিবি। শুধু পরিবার কার্ডের মাধ্যমে পরিবেশকের দোকানে বা নির্দিষ্ট স্থানে পণ্য বিক্রি করা হচ্ছে। গত ২২ জুন থেকে ৭ জুলাই পর্যন্ত পরিবার কার্ডের মাধ্যমে পণ্য বিক্রি করেছে টিসিবি। এরপর আগস্টের প্রথম দিন সারা দেশের এক কোটি পরিবার কার্ডধারীকে পর্যায়ক্রমে ভর্তুকি মূল্যের পণ্য বিক্রির ঘোষণা দেয় সংস্থাটি।\nতবে ঢাকার পরিবেশকদের পর্যায়ক্রমে পণ্য বিতরণের অনুমতি দিচ্ছে টিসিবি। আগস্ট মাসের জন্য প্রথম ধাপে ঢাকা উত্তর সিটি করপোরেশনের ৩৩ জন ও দক্ষিণ সিটি করপোরেশনের ৩১ জন পরিবেশক এ অনুমতি পেয়েছেন। টিসিবি জানিয়েছে, তাঁরা সোমবারের মধ্যে টিসিবির কাছে টাকা জমা দিয়ে পণ্য বুঝে নেবেন। আর পরদিন মঙ্গলবার থেকে এসব পরিবেশকেরা ভোক্তাদের কাছে পণ্য বিক্রি করবেন। বাকি পরিবেশকদের কাছেও পর্যায়ক্রমে পণ্য সরবরাহ করা হবে। এদিকে মঙ্গলবার রাজধানীর শ্যামলীতে বাণিজ্যমন্ত্রী টিপু মুনশি আগস্ট মাসের পণ্য বিতরণ কার্যক্রম উদ্বোধন করবেন বলে জানিয়েছে টিসিবি।\nসংস্থাটি জানিয়েছে, এই দফায় নিম্ন আয়ের পরিবার কার্ডধারী ভোক্তা সর্বোচ্চ দুই লিটার সয়াবিন তেল, দুই কেজি মসুর ডাল, এক কেজি চিনি ও দুই কেজি পেঁয়াজ কিনতে পারবেন। প্রতি লিটার সয়াবিন তেল ১১০ টাকা, প্রতি কেজি চিনি ৫৫ টাকা, এক কেজি মসুর ডাল ৬৫ টাকা ও প্রতি কেজি পেঁয়াজ ২০ টাকা দরে বিক্রি হবে। তবে পেঁয়াজ বিক্রি হবে শুধু সিটি করপোরেশন এলাকা ও টিসিবির আঞ্চলিক কার্যালয়-সংশ্লিষ্ট জেলাগুলোতে।"
    },
    {
        "url": "https://www.prothomalo.com/business/xwe63jbesn",
        "title": "রাজধানীতে টিসিবির পণ্য বিক্রি শুরু, অনিয়ম হলে ব্যবস্থার কথা বললেন বাণিজ্যমন্ত্রী | প্রথম আলো",
        "meta_description": " প্রতি লিটার সয়াবিন তেল ১১০ টাকা, প্রতি কেজি চিনি ৫৫ টাকা, এক কেজি মসুর ডাল ৬৫ টাকা ও প্রতি কেজি পেঁয়াজ ২০ টাকা দরে বিক্রি হবে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-08%2F8f6e8e69-37cf-49c4-a4fb-bfbcdef25c1a%2FTCB_1.jfif?auto=format%2Ccompress&fmt=webp&format=webp&w=640&dpr=1.3",
        "published_date": "2022-08-02T13:19:00",
        "keywords": [
            "টিসিবি",
            "বাণিজ্যমন্ত্রী",
            "রাজধানী"
        ],
        "last_scraped": "2024-10-07T14:56:22.266826",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "বাণিজ্যমন্ত্রী টিপু মুনশি বলেন, ভর্তুকি মূল্যে পণ্য বিতরণের ক্ষেত্রে কেউ অনিয়ম করলে তাঁর বিরুদ্ধে ব্যবস্থা নেওয়া হবে। আজ মঙ্গলবার সকালে রাজধানীর শ্যামলী এলাকার বাবর রোডে ট্রেডিং করপোরেশন অব বাংলাদেশের (টিসিবি) এক ডিলার বা পবিবেশকের দোকানে আগস্ট মাসের পণ্য বিক্রি কার্যক্রম উদ্বোধনের সময় তিনি এ কথা বলেন।\n সাংবাদিকদের এক প্রশ্নের জবাবে টিপু মুনশি বলেন, অনেকে বলেছেন যে টিসিবির পরিবার কার্ড বিতরণে অনিয়ম হয়েছে, টাকা নেওয়া হয়েছে। এ রকম কথা শুনি আসলে। কিন্তু এ রকম কোনো তথ্য আমার কাছে নেই। তবে কারও বিরুদ্ধে অভিযোগ এলে ব্যবস্থা নেওয়া হবে।\nআজ মঙ্গলবার থেকে রাজধানীসহ সারা দেশে ভর্তুকি মূল্যের পণ্য বিক্রির কার্যক্রম শুরু করেছে টিসিবি। পণ্য বিতরণে বিশৃঙ্খলা এড়াতে এখন আর আগের মতো ট্রাকে করে পণ্য বিক্রি করছে না সংস্থাটি। শুধু পরিবার কার্ডের মাধ্যমে পরিবেশকের দোকানে বা নির্দিষ্ট স্থানে পণ্য বিক্রি করা হচ্ছে।\nবাণিজ্যমন্ত্রী জানান, দরিদ্র পরিবারগুলোকে কম দামে পণ্য দিতে পরিবার কার্ড চালু করেছে সরকার। এর মাধ্যমে তিন হাজারের বেশি পরিবেশকের মাধ্যমে সারা দেশে এক কোটি পরিবারের কাছে টিসিবির পণ্য সরবরাহ করা হবে।\nটিসিবি জানিয়েছে, এই দফায় নিম্ন আয়ের পরিবার কার্ডধারী ভোক্তা সর্বোচ্চ দুই লিটার সয়াবিন তেল, দুই কেজি মসুর ডাল, এক কেজি চিনি ও দুই কেজি পেঁয়াজ কিনতে পারবেন। প্রতি লিটার সয়াবিন তেল ১১০ টাকা, প্রতি কেজি চিনি ৫৫ টাকা, এক কেজি মসুর ডাল ৬৫ টাকা ও প্রতি কেজি পেঁয়াজ ২০ টাকা দরে বিক্রি হবে। তবে পেঁয়াজ বিক্রি হবে শুধু সিটি করপোরেশন এলাকা ও টিসিবির আঞ্চলিক কার্যালয়-সংশ্লিষ্ট জেলাগুলোতে।\nতবে পণ্যের এই পরিমাণ মাঝারি বা বড় পরিবারের জন্য পর্যাপ্ত নয় বলে জানিয়েছেন অনেক ভোক্তা। এ বিষয়ে জানতে চাইলে টিপু মুনশি বলেন, দেশের নিম্ন আয়ের মানুষের কষ্ট দূর করার জন্য সাশ্রয়ী মূল্যে এসব পণ্য বিক্রি করা হচ্ছে। এতে হয়তো পুরো মাসে একটা ফ্যামিলির চলতে কষ্ট হবে। কিন্তু প্রধানমন্ত্রীও সাশ্রয়ী হতে বলেছেন। আমার মনে হয় সাশ্রয়ী হলে এই পণ্য দিয়েই চলা সম্ভব হবে।\nঢাকার পরিবেশকদের এক সঙ্গে না দিয়ে পর্যায়ক্রমে পণ্য বিতরণের অনুমতি দিচ্ছে টিসিবি। টিসিবি জানিয়েছে, আগস্ট মাসের জন্য প্রথম ধাপে ঢাকা উত্তর সিটি করপোরেশনের ৩৩ জন ও দক্ষিণ সিটি করপোরেশনের ৩১ জন পরিবেশক এ অনুমতি পেয়েছেন। তাঁরা গতকাল টিসিবির কাছে টাকা জমা দিয়ে পণ্য বুঝে নেন। গতকাল রাতেই প্যাকেটজাত করে আজ সকাল থেকে ভোক্তাদের কাছে বিক্রি শুরু করেন।\nরাজধানীর বেশ কয়েকটি ডিলার বা পরিবেশকের দোকানে সরেজমিনে দেখা যায়, পরিবেশক দোকানগুলোতে পরিবার কার্ডধারীরা লাইনে দাঁড়িয়ে পণ্য কিনছেন। ডিলাররা জানিয়েছেন, আগামী তিন-চার দিনের মধ্যে তাঁরা বরাদ্দ করা পণ্য বিক্রি শেষ করতে পারবেন।\nমাসের শুরুতে টিসিবির পণ্য পেয়ে খুশি ভোক্তারা। তবে তাঁরা জানিয়েছেন, যতটুকু পণ্য তাঁরা কিনতে পারছেন, তা পর্যাপ্ত নয়।\nমোহাম্মদপুর বিহারী ক্যাম্প এলাকা থেকে টিসিবির পণ্য কিনতে বাবর রোডে আসেন রিনা আক্তার। তিনি প্রথম আলোকে বলেন, যা কিনতে পারি, তা দিয়ে মোটামুটি অর্ধেক মাস চলে আমাদের। শুধু চিনিটা পুরো মাস যায়। এর সঙ্গে আরও কিছু টাকা বাড়িয়ে আরেকটু বেশি পরিমাণে পণ্য দিলে আমাদের জন্য বেশি উপকার হতো।\nএ ছাড়া টিসিবির পণ্যের সঙ্গে চালকেও অন্তর্ভুক্ত করার দাবি জানিয়েছেন কেউ কেউ। মোহাম্মপুরের রিং রোড এলাকার দিনমজুর মিনু মিয়া জানান, বাইরে থেকে বেশি দামে চাল কিনে তাঁর পোষায় না। সরকারিভাবে দেওয়া কমদামি চালও সব সময় কিনতে পারেন না তিনি। এ জন্য টিসিবির পরিবার কার্ডের মাধ্যমে চাল বিক্রি করা হলে তারঁ জন্য সহজ হয়। একই রকম কথা জানান আরও কয়েকজন ক্রেতা।"
    },
    {
        "url": "https://www.prothomalo.com/bangladesh/capital/%E0%A6%95%E0%A7%81%E0%A7%9C%E0%A6%BF%E0%A7%9F%E0%A7%87-%E0%A6%AA%E0%A6%BE%E0%A6%93%E0%A7%9F%E0%A6%BE-%E0%A6%B8%E0%A6%AC%E0%A6%9C%E0%A6%BF-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF%E0%A6%B0-%E0%A6%9F%E0%A6%BE%E0%A6%95%E0%A6%BE%E0%A7%9F-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%95%E0%A6%BF%E0%A6%A8%E0%A6%B2%E0%A7%87%E0%A6%A8-%E0%A6%B0%E0%A6%B9%E0%A6%BF%E0%A6%AE%E0%A6%BE",
        "title": "কুড়িয়ে পাওয়া সবজি বিক্রির টাকায় টিসিবির পণ্য কিনলেন রহিমা | প্রথম আলো",
        "meta_description": "যেভাবে সবজি কুড়ান, সেভাবে সয়াবিন তেল, চিনি, ডাল সংগ্রহ করা যায় না। তাই রহিমা খাতুনকেও দাঁড়াতে হয় টিসিবির (ট্রেডিং করপোরেশন অব বাংলাদেশ) পণ্যবাহী ট্রাকের লাইনে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-04%2F363a2c42-9335-4bc8-88b7-2db1c6f9c179%2FTCB.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-04-03T08:00:00",
        "keywords": [
            "ঢাকা",
            "টিসিবি",
            "রাজধানী",
            "নিত্য পণ্য",
            "মূল্যবৃদ্ধি"
        ],
        "last_scraped": "2024-10-07T14:56:38.550564",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "প্রতিদিন ভোরে আজানের ধ্বনিতে ঘুম ভাঙে রহিমা খাতুনের। জীবিকার তাগিদে ষাটোর্ধ্ব এই নারীর দিনের শুরু তখন থেকেই। রাজধানীর দক্ষিণখানের আশকোনা হজ ক্যাম্প এলাকার বাসা থেকে হেঁটে প্রায় আধা কিলোমিটার দূরে বিমানবন্দর বাসস্ট্যান্ডে চলে যান। সেখান থেকে বাসে করে চলে আসেন কারওয়ান বাজারে। এখানে তাঁর কাজ মূলত বিভিন্ন আড়ত থেকে ফেলে দেওয়া ও রাস্তায় পড়ে থাকা আংশিক পচা সবজি কুড়িয়ে নিজের বস্তায় ভরা। \nবস্তা পুরো ভরে গেলেই আবার বাসে করে ফিরে যান নিজের বাসায় (মেসে)। কুড়িয়ে পাওয়া আধপচা সবজির নষ্ট অংশ কেটে ভালো অংশটুকু আবার ব্যাগে ভরে বেরিয়ে পড়েন। বস্তির ঘরগুলোতে ঘুরে ঘুরে বিক্রি করেন সেই সবজি। এতে যা পান, তা দিয়েই চলে তাঁর সংসার। যেভাবে সবজি কুড়ান, সেভাবে সয়াবিন তেল, চিনি, ডাল সংগ্রহ করা যায় না। তাই রহিমা খাতুনকেও দাঁড়াতে হয় টিসিবির (ট্রেডিং করপোরেশন অব বাংলাদেশ) পণ্যবাহী ট্রাকের লাইনে।\nগতকাল শনিবার বেলা দেড়টায় রাজধানীর দক্ষিণখানের আশকোনায় হজ ক্যাম্পসংলগ্ন র‌্যাপিড অ্যাকশন ব্যাটালিয়ন (র‌্যাব) কার্যালয়ের সামনে টিসিবির ট্রাক থেকে সাশ্রয়ী দামে পণ্য কিনতে যান রহিমা খাতুন। তবে প্রচণ্ড ভিড় ও হুড়োহুড়ির কারণে ঘণ্টাখানেক পর বুঝতে পারেন লাইনে দাঁড়িয়ে খুব একটা সুবিধা হবে না। পরে লাইন ছেড়ে পণ্যবাহী ট্রাকের এক পাশে গিয়ে টিসিবির পরিবেশকের বিক্রয় প্রতিনিধিদের কাছে গিয়ে বলেন তাঁকে তেল-ডাল দিতে। তাঁর কথা শুনে বিক্রয় প্রতিনিধিরা প্রথমে ভেবেছিলেন, তিনি হয়তো টাকা ছাড়াই পণ্য নিতে এখানে এসেছেন। যে কারণে তাঁকে এখান থেকে চলে যেতে বলেন।\nমন খারাপ করে ঘটনাটি ট্রাকের একটু দূরে দাঁড়িয়ে থাকা এক র‌্যাব সদস্যকে জানান রহিমা। পরে ওই র‌্যাব সদস্যের (নাম ও পদবি প্রকাশ না করতে অনুরোধ করেছেন) সহায়তায় শেষ পর্যন্ত তিনি পণ্য কিনতে পারেন।\nরহিমা খাতুন পণ্য নিয়ে ফিরে যাওয়ার সময় প্রথম আলোকে বলেন, কুড়িয়ে পাওয়া সবজির ভালো অংশটুকু বিক্রি করে দিনে তাঁর আয় হয় প্রায় ৩০০ টাকা। নিজের অবস্থা সম্পর্কে বললেন, ‘আল্লাহ জানে কেমনে বাইচা আছি। সইলডা (শরীর) ভালা থাকলে কারওয়ান বাজার যাই, সবজি টুকাই আইনা বেচি। খারাপ থাকলে যাই না। তখন মাইনসের কাছে হাত পাতি।’\nরহিমা খাতুনের স্বামী সালাম মিয়া মারা গেছেন। ছেলে আকবর মিয়া বিয়ে করে নিজের সংসার নিয়ে ব্যস্ত। আর মেয়ে শরিফা আক্তার শারীরিক প্রতিবন্ধী। আত্মীয়দের কাছে গ্রামের বাড়ি ব্রাহ্মণবাড়িয়ার আখাউড়ায় রেখেছেন মেয়েকে। তিনি একাই আশকোনা হজ ক্যাম্পের কাছে অন্য নারীদের সঙ্গে একটি মেসে থাকেন। মেস ভাড়া দেন মাসে এক হাজার টাকা।\nপ্রতিবন্ধী মেয়েকে দেখতে ১০-১৫ দিন পরপর গ্রামে যান জানিয়ে রহিমা খাতুন বলেন, ‘যেগুলা কিনছি, এর অর্ধেক মাইয়ার জন্য নিয়া যামু। আর অর্ধেক নিজের লাইগা। কোনোমতে রোজাডা পার হইলেই চলব।’\nগতকাল টিসিবির ট্রাক থেকে ৭৭০ টাকায় ২ কেজি করে মসুর ডাল, চিনি ও খেজুর, ২ লিটার সয়াবিন তেল ও ৩ কেজি ছোলা কিনেছেন রহিমা। পণ্য কেনার পর গতকাল তাঁর হাতে ছিল আর ৪৩০ টাকা।\nআশকোনা হজ ক্যাম্প এলাকায় গতকাল পণ্য বিক্রি করেছে টিসিবির পরিবেশক মেসার্স খান জেনারেল স্টোর। সেখানে পণ্যবাহী ট্রাক পৌঁছায় বেলা দুইটার পর। সবকিছু গুছিয়ে বিক্রি শুরু হয় বেলা আড়াইটার দিকে। বিক্রির শুরুতে নারী ও পুরুষের পৃথক দুটি লাইনে দুই শতাধিক মানুষ ছিল। এর মধ্যে নারীদের লাইনে ছিলেন ১৩৩ জন। সময় বাড়ার সঙ্গে সঙ্গে লাইন আরও দীর্ঘ হতে থাকে।\nপরিবেশকের বিক্রয় প্রতিনিধি মো. হ‌ুমায়ূন গত রাত সাড়ে আটটায় প্রথম আলোকে জানান, সন্ধ্যা সাড়ে সাতটার দিকে তাঁদের বিক্রি শেষ হয়েছে। ২৫০ জন পণ্য পেয়েছেন। খালি হাতে ফিরে গেছেন প্রায় ৬০ জন। এর মধ্যে নারীর সংখ্যাই বেশি। তবে তাঁর দাবি, স্থানীয় বেশ কয়েকজন নারী জোট বেঁধে একাধিকবার লাইনে এসে পণ্য নিয়েছেন। তা না হলে প্রায় সবাই পণ্য পেতেন।\nআশকোনা হজ ক্যাম্প থেকে প্রায় ২২ কিলোমিটার দূরে যাত্রাবাড়ীর ওয়াপদা গেট এলাকায় টিসিবির পণ্যবাহী ট্রাককে ঘিরে গতকাল ভিড় কিছুটা কম ছিল। সেখানে পুরুষদের লাইনে দাঁড়ানো ছিলেন বিদ্যুৎ উন্নয়ন বোর্ডের অবসরপ্রাপ্ত কর্মী আমির হোসেন। দুই ছেলে ও এক মেয়েকে নিয়ে তিনি হাসনাবাদ এলাকাতেই থাকেন। গত বছরে চাকরি থেকে অবসরে যান আমির হোসেন। গতকালই প্রথম টিসিবির লাইনে দাঁড়ান তিনি।\nঘণ্টাখানেক অপেক্ষার পর পণ্য কেনার সুযোগ পান অবসরপ্রাপ্ত সরকারি কর্মচারী আমির হোসেন। তিনি প্রথম আলোকে বলেন, পেনশন হিসেবে যে টাকা পান, তা দিয়ে এই বাজারে সংসার চালানো কঠিন। তাই বাধ্য হয়ে টিসিবির পণ্য কিনছেন।\nযাত্রাবাড়ীর ওয়াপদা গেট এলাকায় গতকাল টিসিবির পরিবেশক ছিল মেসার্স হৃদয় জেনারেল স্টোর। এখানে পাঁচ পণ্যের প্যাকেজ বিক্রি হয়েছে ৯০০ টাকায়। এর মধ্যে ছিল দুই লিটার সয়াবিন তেল (২২০ টাকা), ৪ কেজি ছোলা (২০০ টাকা), ৩ কেজি খেজুর (২৪০ টাকা), ২ কেজি চিনি (১১০ টাকা) ও ২ কেজি মসুর ডাল (১৩০ টাকা)। পণ্য বিক্রি শুরু হয় দুপুর ১২টার দিকে। শুরুতে ভিড় কম থাকলেও পরে কিছুটা বাড়ে। বিক্রি শেষ হয় বিকেল চারটায়। লাইনে পণ্য কিনতে যতজন এসেছেন, তাঁদের সবাই পণ্য পেয়েছেন।\nটিসিবির পরিবেশক শামীম আহমেদ প্রথম আলোকে বলেন, এখন অনেক চাকরিজীবী টিসিবির পণ্য কিনতে লাইনে দাঁড়াচ্ছেন।"
    },
    {
        "url": "https://www.prothomalo.com/bangladesh/capital/%E0%A6%B8%E0%A7%81%E0%A6%B2%E0%A6%AD-%E0%A6%AE%E0%A7%82%E0%A6%B2%E0%A7%8D%E0%A6%AF%E0%A7%87-%E0%A6%A6%E0%A7%81%E0%A6%A7-%E0%A6%A1%E0%A6%BF%E0%A6%AE-%E0%A6%93-%E0%A6%AE%E0%A6%BE%E0%A6%82%E0%A6%B8-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF-%E0%A6%95%E0%A6%BE%E0%A6%B0%E0%A7%8D%E0%A6%AF%E0%A6%95%E0%A7%8D%E0%A6%B0%E0%A6%AE%E0%A7%87-%E0%A6%9A%E0%A6%BE%E0%A6%B9%E0%A6%BF%E0%A6%A6%E0%A6%BE-%E0%A6%85%E0%A6%A8%E0%A7%87%E0%A6%95",
        "title": "সুলভ মূল্যে দুধ, ডিম ও মাংস বিক্রি কার্যক্রমে চাহিদা অনেক | প্রথম আলো",
        "meta_description": "পবিত্র রমজান উপলক্ষে রাজধানীতে সুলভ মূল্যে দুধ, ডিম ও মাংসের ভ্রাম্যমাণ বিক্রি কার্যক্রম পরিচালনা করছে মৎস্য ও প্রাণিসম্পদ মন্ত্রণালয়।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-04%2Ffd028be2-dae7-4c5c-88be-dd2d77996235%2Fdhaka.jpeg?rect=0%2C0%2C1600%2C1067&auto=format%2Ccompress&fmt=webp&format=webp&w=640&dpr=1.3",
        "published_date": "2022-04-04T19:00:00",
        "keywords": [
            "টিসিবি",
            "পণ্যবাজার",
            "বাজারদর",
            "সরকার",
            "রাজধানী ঢাকা",
            "নিত্য পণ্য",
            "মূল্যবৃদ্ধি"
        ],
        "last_scraped": "2024-10-07T14:56:55.986517",
        "source": "প্রথম আলো",
        "old": true,
        "author": "প্রতিবেদক",
        "content": "লক্ষ্মীবাজারের মহানগর মহিলা কলেজের অফিস সহকারী সুরমা আক্তার। চাকরির জন্য রাজধানী ঢাকায় একাই থাকেন। পরিবার থাকে গ্রামের বাড়ি ভোলায়। স্বল্প বেতনের কিছু টাকা গ্রামেও পাঠাতে হয়। তাই সবকিছুতে সাশ্রয়ের বিষয়টি মনে রাখতে হয়।\nআজ রোববার প্রতিদিনের মতো কলেজ শেষে বাসায় ফিরছিলেন সুরমা। পথে জানতে পারেন নয়াবাজার এলাকায় স্বল্পমূল্যে সরকারিভাবে দুধ, ডিম, মাংস বিক্রি করা হচ্ছে। তাই বাসায় না ফিরে ২০ মিনিট হেঁটে চলে আসেন নয়াবাজার। অনেক খোঁজাখুঁজি করে, দুই চক্কর দিয়েও নয়াবাজার এলাকায় সুলভ মূল্যের ভ্রাম্যমাণ গাড়ি দেখতে না পেয়ে ফিরে যাচ্ছিলেন। যাওয়ার পথে তাঁতীবাজার মোড়ে দেখতে পান ভ্রাম্যমাণ গাড়িটি। ততক্ষণে তাঁর চাহিদার জিনিসপত্র শেষ হয়ে গাড়ি ফিরে যাচ্ছিল। পরে শুধু তিন প্যাকেট দুধ নিয়েই তাঁকে বাসায় ফিরে যেতে হয়।\nসুরমা আক্তার প্রথম আলোকে বলেন, সীমিত যে আয়, তা দিয়ে বাজার থেকে ভালো-মন্দ কিনে খাওয়া সম্ভব নয়। তাই চেয়েছিলাম কিছু মাংস কিনে ফ্রিজে রাখতে। পরে তা ভাগ করে কয়েক দিন খেতে। দুইটা পর্যন্ত কলেজ খোলা থাকায় আগে আসা সম্ভব হয়নি। গাড়ির ফোন নম্বর সংগ্রহ করেছি, আগামীকাল আবার সংগ্রহ করার চেষ্টা করব।\nসুরমা আক্তার বলেন, ভ্রাম্যমাণ গাড়ির সংখ্যা আরও বাড়ানো প্রয়োজন। অন্তত লক্ষ্মীবাজার অংশে একটি গাড়ি এলে, সূত্রাপুর ও কোতোয়ালি থানা অংশের অনেক মানুষ সেবা গ্রহণ করতে পারবেন।\nপবিত্র রমজান উপলক্ষে রাজধানীতে সুলভ মূল্যে দুধ, ডিম ও মাংসের ভ্রাম্যমাণ বিক্রি কার্যক্রম পরিচালনা করছে মৎস্য ও প্রাণিসম্পদ মন্ত্রণালয়। রাজধানীর ১০টি স্থানে ভ্রাম্যমাণ গাড়িতে করে এসব পণ্য বিক্রি হচ্ছে। স্থানগুলো হলো সচিবালয়সংলগ্ন আবদুল গণি রোড, খামারবাড়ি গোলচত্বর, মিরপুর ৬০ ফুট রাস্তা, আজিমপুর মাতৃসদন, পুরান ঢাকার নয়াবাজার, আরামবাগ, নতুন বাজার, মিরপুরের কালশী, যাত্রাবাড়ী ও জাপান গার্ডেন সিটি।\nনয়া বাজার এলাকায় দেখা যায়, গাড়িটি উল্লিখিত স্থানে না দাঁড়িয়ে কিছুটা সামনে তাঁতীবাজার মোড়ে মালিটোলা পার্কের পেছনে দাঁড়িয়ে আছে। সকাল ৯টায় গিয়ে গাড়িটি খুঁজে পেতে প্রতিবেদকের প্রায় তিন ঘণ্টা সময় লাগে। নির্দিষ্ট স্থানে গাড়ি না থাকায় পণ্য কিনতে আসা অনেককেই ফিরে যেতে হয়। অনেকে আবার গাড়ির দেখা পেলেও সুরমা আক্তারের মতো পণ্য না পেয়ে ফিরে যান।\nনির্দিষ্ট স্থানে দাঁড়াতে না পারার কারণ হিসেবে নয়াবাজারে ভ্রাম্যমাণ গাড়িটির ক্যাশিয়ার আবু শাহেদ বলেন, ‘প্রধান সড়কের পাশে দাঁড়ানোর সুযোগ না থাকায় পার্কের পাশে আসতে হয়েছে। এখানে নিরিবিলি ও ফাঁকা থাকায় মানুষের সুবিধা হবে। এখন থেকে আমরা এখানে গাড়ি দাঁড় করাব।’\nআবু সায়ীদ বলেন, রমজানে দ্বিতীয় দিনে গরুর মাংস ৫০ কেজি, মুরগির ড্রেসিং মাংস ২৫ কেজি, খাসির মাংস ৪ কেজি, ১ কেজি প্যাকেট ২০০ কেজি দুধ এবং ১ হাজার ২০০ ডিম বরাদ্দ দেওয়া হয়েছে। গাড়ি বেলা ১১টায় এসেছে। প্রায় ৪০ থেকে ৪৫ জন মাংস কেনার সুযোগ পেয়েছেন। বাকিরা দুধ ও ডিম কিনেছিলেন। তিনি বলেন, পণ্য কম থাকায় একদিন গরুর মাংস দেওয়া হয়েছে। এখানে মানুষের মাংস কেনার চাহিদা বেশি আছে। অন্তত আরও ১০ কেজি মাংস বাড়িয়ে দিলে আপাতত কেউ খালি হাতে ফেরত যাবে না।\nএই স্থানটিতে পণ্য কিনতে আসা অধিকাংশই ছিলেন মধ্যবিত্ত। চলতি পথে গাড়ি দেখে যাদের কাছে টাকা ছিল তাঁরাই সংগ্রহ করতে পেরেছিলেন মাংস। আর যাঁরা লোকমুখে শুনে গাড়ির অবস্থান জেনে এসেছিলেন। তাঁরা পৌঁছানোর আগেই মাংস ফুরিয়ে গিয়েছিল। ভিড় তুলনামূলক কম ছিল। তবে অনেকেই প্রয়োজনীয় পণ্য না পেয়ে খালি হাতে ফিরে গেছেন।\nকাজ শেষে ফিরছিলেন আসাদুজ্জামান জাদু। তিনি পাটুয়াটুলীতে ইলেকট্রনিক মালামালের একটি দোকানে কাজ করেন। দোকানের কাজে গুলিস্তান যাওয়ার পথে গাড়ি দেখে ভেবেছিলেন কাজ শেষে আসার পথে মাংস কিনবেন। কিন্তু এক ঘণ্টা পরে ফিরে এসে দেখেন মাংস শেষ। পরে তিনি দুই প্যাকেট দুধ সংগ্রহ করেন।\nআসাদুজ্জামান বলেন, দাম অনেকটাই সাশ্রয়ী। তাই অনেকের আগ্রহ। পণ্যের পরিমাণ আরও বৃদ্ধি করা প্রয়োজন। প্রতিদিন যদি গাড়িটি একটি নির্দিষ্ট স্থানে এসে নির্দিষ্ট সময় পর্যন্ত থাকে। তবে সবাই সেই সময়ের মধ্যে পণ্য সংগ্রহ করে নিতে পারবে।\nগরুর মাংস না পেলেও খাসির মাংস সংগ্রহ করেছিলেন গৃহিণী রিয়া আক্তার। তাঁর পরিবারের সদস্যসংখ্যা পাঁচজন। স্বামী-সন্তান নিয়ে শাঁখারীবাজারের পাশে থাকেন।রিয়া আক্তার বলেন, ‘অন্য জায়গা থেকে এখানে দাম অনেকটা কম। তাই ভেবেছিলাম কয়েক কেজি গরুর মাংস কিনব। তবে গরুর মাংস না থাকায় ১ কেজি খাসির মাংস পাওয়া গেছে। সঙ্গে বাইরে থেকে কম দামে দুধ ও ডিম সংগ্রহ করেছি। গাড়ির নম্বর সংগ্রহ করা হয়েছে, তাদের সঙ্গে কথা বলে পরে আবার সংগ্রহ করার চেষ্টা করব।’"
    },
    {
        "url": "https://www.prothomalo.com/business/economics/%E0%A6%AA%E0%A6%A3%E0%A7%8D%E0%A6%AF-%E0%A6%96%E0%A6%BE%E0%A6%B2%E0%A6%BE%E0%A6%B8%E0%A7%87-%E0%A6%85%E0%A6%97%E0%A7%8D%E0%A6%B0%E0%A6%BE%E0%A6%A7%E0%A6%BF%E0%A6%95%E0%A6%BE%E0%A6%B0-%E0%A6%AE%E0%A6%9C%E0%A7%81%E0%A6%A4%E0%A7%87-%E0%A6%9A%E0%A6%B2%E0%A6%AC%E0%A7%87-%E0%A6%A8%E0%A6%9C%E0%A6%B0%E0%A6%A6%E0%A6%BE%E0%A6%B0%E0%A6%BF",
        "title": "পণ্য খালাসে অগ্রাধিকার, মজুতে চলবে নজরদারি | প্রথম আলো",
        "meta_description": "টাস্কফোর্স কমিটির বৈঠক শেষে বাণিজ্যমন্ত্রী টিপু মুনশি সাংবাদিকদের বলেন, মূল্য সংযোজন কর (ভ্যাট) কমানোর ফলে বাজারে তেলের দাম কমেছে। পেঁয়াজের দামও কম। বাসার জন্য আমি ২৮ টাকা দরে পাঁচ কেজি পেঁয়াজ কিনেছি।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-04%2F3e66df72-da5e-4668-ab6f-a5e79d1ea81f%2FUntitled_2.jpg?auto=format%2Ccompress&fmt=webp&format=webp&w=300&dpr=1.3",
        "published_date": "2022-04-05T14:31:00",
        "keywords": [
            "বাণিজ্য",
            "রমজান মাস",
            "আমদানি",
            "বাণিজ্যমন্ত্রী",
            "টিসিবি",
            "এফবিসিসিআই"
        ],
        "last_scraped": "2024-10-07T14:57:13.689779",
        "source": "প্রথম আলো",
        "old": true,
        "author": "বিশেষ প্রতিনিধি",
        "content": "পবিত্র রমজান মাসে আমদানি করা বিভিন্ন নিত্যপ্রয়োজনীয় পণ্য সমুদ্র ও স্থলবন্দর এবং শুল্ক স্টেশনগুলো থেকে খালাসে অগ্রাধিকার পাবে। আর দেশে পণ্যের কৃত্রিম সংকট সৃষ্টি ও মজুতের বিরুদ্ধে বাড়ানো হবে গোয়েন্দা নজরদারি।\nঢাকায় সচিবালয়ে গতকাল সোমবার দ্রব্যমূল্য ও বাজার পরিস্থিতি পর্যালোচনা-সংক্রান্ত টাস্কফোর্স কমিটির প্রথম বৈঠকে এ ধরনের অগ্রাধিকার ও নজরদারি বিষয়ে মোট ১৬টি সুপারিশ করা হয়েছে। বাণিজ্য মন্ত্রণালয় গত সপ্তাহে ১৭ সদস্যের এই উচ্চপর্যায়ের টাস্কফোর্স গঠন করে। এর প্রধান করা হয় বাণিজ্যসচিব তপন কান্তি ঘোষকে।\nবৈঠকে প্রধান অতিথি ছিলেন বাণিজ্যমন্ত্রী টিপু মুনশি। টাস্কফোর্স কমিটির প্রধান ও বাণিজ্যসচিবের সভাপতিত্বে অনুষ্ঠিত এই বৈঠকে স্বরাষ্ট্রসচিব, খাদ্যসচিব, কৃষিসচিবসহ প্রতিযোগিতা কমিশন, টিসিবি, এফবিসিসিআইর পাশাপাশি বিভিন্ন গোয়েন্দা সংস্থার প্রতিনিধি উপস্থিত ছিলেন।\nটাস্কফোর্সের সুপারিশে বলা রয়েছে, নিত্যপণ্য পরিবহনে ফেরি পারাপারে বিআইডব্লিউটিসি সর্বোচ্চ অগ্রাধিকার দেবে; জেলা পুলিশও অগ্রাধিকারের ভিত্তিতে সহায়তা করবে। সেই সঙ্গে কৃত্রিম সংকট ও মজুত রোধ এবং পাইকারি ও খুচরা পর্যায়ে অতিরিক্ত মুনাফার বিষয়ে নজরদারি বাড়ানো হবে।\nঅন্য সুপারিশগুলোর মধ্যে রয়েছে প্রকৃত ডিলার ছাড়া ভোজ্যতেল সরবরাহের আদেশ (এসও) হাতবদল না করা; ক্রয়-বিক্রয়ে পাইকারি থেকে খুচরা পর্যায়ে পাকা রসিদ প্রদান; মিলগেট, পরিবেশক ও ভোক্তা পর্যায়ে ভোজ্যতেলের বিক্রয়মূল্য নির্ধারণ, তা সঠিকভাবে প্রদর্শন ও বাস্তবায়ন; অবৈধভাবে পণ্য মজুত ও বাজারে কৃত্রিম সংকট সৃষ্টিকারীদের বিরুদ্ধে দেশের প্রচলিত আইনে ব্যবস্থা গ্রহণ। ভোজ্যতেল পরিশোধন কারখানার আমদানির তথ্য বাংলাদেশ ট্রেড অ্যান্ড ট্যারিফ কমিশনের মাধ্যমে নিশ্চিত করা।\nটাস্কফোর্স কমিটির বৈঠক শেষে বাণিজ্যমন্ত্রী টিপু মুনশি সাংবাদিকদের বলেন, মূল্য সংযোজন কর (ভ্যাট) কমানোর ফলে বাজারে তেলের দাম কমেছে। পেঁয়াজের দামও কম। বাসার জন্য আমি ২৮ টাকা দরে পাঁচ কেজি পেঁয়াজ কিনেছি।\nটিপু মুনশি আরও জানান, সড়কে পণ্য পরিবহনে চাঁদাবাজি বন্ধে স্বরাষ্ট্রমন্ত্রী আসাদুজ্জামান খান কঠোর ব্যবস্থা নেবেন বলে তাঁকে আশ্বস্ত করেছেন। তিনি স্বরাষ্ট্রমন্ত্রীর সঙ্গে গতকালও কথা বলেছেন। স্বরাষ্ট্রমন্ত্রী বলেছেন, কোথায় কোথায় চাঁদাবাজি হচ্ছে, খোঁজ নিয়ে তিনি ব্যবস্থা নেবেন।\nবাণিজ্যসচিব তপন কান্তি ঘোষ বলেন, টাস্কফোর্সের কয়েকটি সুপারিশ ইতিমধ্যে বাস্তবায়িত হয়েছে, কয়েকটি আছে বাস্তবায়নাধীন। বাকিগুলো বাস্তবায়নে গভীরভাবে কাজ করছে টাস্কফোর্স।"
    },
    {
        "url": "https://www.prothomalo.com/opinion/column/%E0%A6%8F%E0%A6%87-%E0%A6%AC%E0%A6%B8%E0%A6%A8%E0%A7%8D%E0%A6%A4%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%B2%E0%A6%BE%E0%A6%87%E0%A6%A8%E0%A7%87",
        "title": "এই বসন্তে টিসিবির লাইনে | প্রথম আলো",
        "meta_description": " ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-04%2F8c4ee647-4227-4480-8e6c-a1995f406e6b%2FTcb_truck_Rangpur.PNG?auto=format%2Ccompress&fmt=webp&format=webp&w=640&dpr=1.3",
        "published_date": "2022-04-05T20:00:00",
        "keywords": [
            "টিসিবি",
            "মূল্যবৃদ্ধি",
            "জীবন যেমন"
        ],
        "last_scraped": "2024-10-07T14:57:32.056761",
        "source": "প্রথম আলো",
        "old": true,
        "author": "জহির রায়হান",
        "content": "এখন বসন্তকাল। বসন্ত মানে উৎসব, আনন্দ। কিন্তু মানুষের মন নিরানন্দ। জীবন উচ্ছ্বাস হীন। সারা দেশে টিসিবির ট্রাকের সামনে গরিব, বেকার আর মধ্যবিত্তের ভিড় বাড়ছে। গৃহকর্মী থেকে গৃহস্থ পরিবারের নারী, পুরুষ শ্রেণিবদ্ধভাবে লাইনে দাঁড়াচ্ছেন। মলিন মুখে উদ্বেগ, কখন গিয়ে পৌঁছাবে ওই টিসিবির পণ্য বিক্রির ট্রাকের সামনে। কবি সুকান্ত ভট্টাচার্যের ভাষায়, ‘আমার বসন্ত কাটে খাদ্যের সারিতে প্রতীক্ষায়,/ আমার বিনিদ্র রাতে সতর্ক সাইরেন ডেকে যায়।’ স্বাধীনতার ৫০ বছর গেল, খাদ্যের সারিতে দাঁড়ানো মানুষের প্রতীক্ষা গেল না। কেন?\nনরেন্দ্রনাথ মিত্রের ‘অবতরণিকা’ গল্প অবলম্বনে সত্যজিৎ রায়ের এক অনন্য সিনেমা ‘মহানগর’। এক মধ্যবিত্ত পরিবারের গল্প বলতে গিয়ে সত্যজিৎ রায় ষাটের দশকের শহর কলকাতার রূঢ় বাস্তবতাগুলোকে ক্যামেরায় তুলে ধরেছেন। ঢাকার দক্ষিণ বাড্ডায় টিসিবির লাইনে দাঁড়ানো মরিয়ম আক্তারের মুখে সেদিন যেন আরতি চরিত্রে অভিনয় করা মাধবী মুখোপাধ্যায়ের কণ্ঠ শোনা গেল। ‘এত বড় শহর। এত রকম চাকরি। দুজনের একজনও কি পাব না একটা।’ সিনেমার আরতি চাকরি ছেড়েছিলেন সহকর্মীর প্রতি অন্যায়ের প্রতিবাদ করে। আর মরিয়মের চাকরি গেছে মহামারি করোনার কারণে।\nকুমিল্লার মেয়ে মরিয়ম পাঁচ বছর আগে ঢাকা এসেছিলেন। নিরাপত্তাকর্মীর চাকরি নেন একটি বেসরকারি প্রতিষ্ঠানে। করোনার কারণে তাঁর স্বামীর হোটেল ব্যবসাও লাটে উঠেছে। ধারদেনার সংসার। মাসখানেক আগে তাঁর স্বামী এনজিও থেকে ৩০ হাজার টাকা তুলে ভ্যানে করে সবজি বিক্রি শুরু করেছেন। এদিকে মরিয়ম চাকরি খুঁজছেন।\nগত দুই সপ্তাহে রাজধানীতে টিসিবির পণ্য বিক্রি নিয়ে সরেজমিন প্রতিবেদন করতে বিভিন্ন স্থানে গিয়ে দেখা গেল, টিসিবির পণ্যবোঝাই ট্রাক দাঁড়ালেই এগলি-ওগলি থেকে মানুষ ছুটে আসছে। ঠিক যেন কথাসাহিত্যিক আখতারুজ্জামান ইলিয়াসের ‘চিলেকোঠার সেপাই’ উপন্যাসের বর্ণনার মতো। ‘…নবদ্বীপ বসাক লেনের পেছন দিকের বস্তি দিয়ে বেঢপ কোট ও রঙ-জুলাজামা গায়ে বেরিয়ে আসে ১০-১২ জন মানুষের একটি দল। পাঁচভাই ঘাট লেনের শামসুদ্দীনের রুটি কারখানার লোকজন বেরিয়ে এসেছে তন্দুরের ওম ছেড়ে। হৃষিকেশ দাস রোডের গ্যারেজ থেকে আসছে রিকশাওয়ালার দল।’ \nশুধু নিম্নবিত্ত নয়, সম্প্রতি বাণিজ্যমন্ত্রী টিপু মুনশি বলেছেন,সাশ্রয় পেতে টিসিবির পণ্য কিনতে মধ্যবিত্তরাও আসছে। কিন্তু প্রতিবাদী মধ্যবিত্ত কেন দ্রব্যমূল্যের ঊর্ধ্বগতির প্রতিবাদ না করে টিসিবির লাইনে মুখ লুকায়, তার তত্ত্বতালাশও প্রয়োজন।\n২৭ মার্চ মহাখালীর ওয়্যারলেস গেটের সিঅ্যান্ডবি মাঠে দেখি, টিসিবির লাইনের পেছনে বসে দিনমজুর কাম আখের রস বিক্রেতা নুরজামাল বারবার টাকা গুনছেন আর খাতওয়ারি আলাদা করছেন। তাঁর সম্বল দেড় হাজার টাকা। রাত পোহালে ৫৫০ টাকা কিস্তি দিতে হবে। কত টাকা দিয়ে ভাগে পণ্য কিনবেন আর কত টাকা জমা রাখবেন, এ নিয়ে তাঁর হিসাব কুলায় না। নুরজামাল যেন কথাসাহিত্যিক জাকির তালুকদারের আজগর আলীর হিসাববিজ্ঞান গল্পের আজগর আলীর মতো বিড়বিড় করে বলেছেন, ‘কিস্তি, ভাঙা হাত, চাল-ডাল, নাতি-নাতনির একটু শখ, ঘরফেরত খরচ। এই টাকা দিয়ে কি সব হবে না?’\nদেশের করোনা মহামারি শুরুর পর অর্থনীতিবিদ ও গবেষকেরা বলে আসছেন, দেশে দারিদ্র্য বাড়ছে। ২০২০ সালের জুনে বেসরকারি গবেষণা প্রতিষ্ঠান পাওয়ার অ্যান্ড পার্টিসিপেশন রিসার্চ সেন্টার (পিপিআরসি) ও ব্র্যাক ইনস্টিটিউট অব গভর্ন্যান্স অ্যান্ড ডেভেলপমেন্টের (বিআইজিডি) এক যৌথ সমীক্ষার গবেষণায় বলা হয়েছিল, দেশের দারিদ্র্য বেড়ে ৪৩ শতাংশ হয়েছে। সিপিডি বলেছিল, দারিদ্র্যের হার ৩৫ শতাংশ। এর পাশাপাশি আয় ও ভোগের বৈষম্যও বেড়েছে। সরকারের পরিকল্পনা কমিশনের তথ্যও বলেছে, করোনায় দারিদ্র্যের হার বেড়ে ২৯ শতাংশ হয়েছে।\nবাংলাদেশ পরিসংখ্যান ব্যুরো (বিবিএস) আরেকটি তথ্য দিয়ে বলেছিল, পরিবারভিত্তিক মাসিক আয় প্রায় ৪ হাজার টাকা কমে সাড়ে ১৫ হাজার টাকা হয়েছে। বেকারত্ব ১০ গুণ বেড়েছে। করোনার ধকল কাটিয়ে ওঠার আগেই জ্বালানি তেল, গ্যাস, বিদ্যুৎসহ নিত্যপণের দাম বাড়ায় সাধারণ মানুষের জীবন হাঁপিয়ে উঠেছে। এসবের ফলস্বরূপ টিসিবির লাইনে আজকে এত হুড়োহুড়ি, বিশৃঙ্খলা ও হাহাকার। সরকার কি জনগণের আর্তনাদ শুনছে?\nবাংলার মন্বন্তর সম্পর্কে জওহরলাল নেহরু বলেছিলেন, ‘কলিকাতার রাজপথ যখন মানুষের মৃতদেহে আকীর্ণ, তখনও কিন্তু কলিকাতার উচ্চসমাজের লোকদের জীবনযাত্রার মধ্যে কোনোও পরিবর্তনই ঘটেনি। বিলাসিতার প্রাচুর্যে, নৃত্য-গীতে, আহারে-ব্যসনে তাঁদের জীবন ছিল পরিপূর্ণ।...এই সময়েও যথারীতি সাপ্তাহিক ঘোড়দৌড় অনুষ্ঠিত হত এবং ফ্যাসনেবল লোকের ভিড়ে ঘোরদৌড়ের মাঠ ভর্তি হয়ে যেত।...ইংরেজ ও ভারতীয় উভয়েই কলিকাতার এই অবিশ্বাস্য প্রমোদ-জীবনে অংশগ্রহণ করতেন, কারণ মুনাফা লাভ করে উভয়পক্ষের অবস্থা তখন স্বচ্ছল, টাকার তখন ছড়াছড়ি’ (জওহরলাল নেহরু: ভারত সন্ধানে)।\nবাংলাদেশের ক্ষমতাশালী ও উচ্চবিত্ত শ্রেণিও আজ আমোদ-প্রমোদে মশগুল। রাষ্ট্রের মালিকানা থেকে ক্রমাগত বিচ্ছিন্ন হতে থাকা জনগণের অধিকার প্রতিষ্ঠা করতে হলে সাম্য, মানবিক মর্যাদা ও সামাজিক ন্যায়বিচারের পথে আবার শপথ নেওয়া জরুরি।\nজহির রায়হান নিজস্ব প্রতিবেদক, প্রথম আলো। rayhan.jahir@prothomalo.com"
    },
    {
        "url": "https://www.prothomalo.com/bangladesh/district/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%AE%E0%A6%9C%E0%A7%81%E0%A6%A4-%E0%A6%95%E0%A6%B0%E0%A6%BE%E0%A7%9F-%E0%A6%A8%E0%A7%8B%E0%A7%9F%E0%A6%BE%E0%A6%96%E0%A6%BE%E0%A6%B2%E0%A7%80%E0%A6%A4%E0%A7%87-%E0%A6%AC%E0%A7%8D%E0%A6%AF%E0%A6%AC%E0%A6%B8%E0%A6%BE%E0%A7%9F%E0%A7%80%E0%A6%95%E0%A7%87-%E0%A6%9C%E0%A6%B0%E0%A6%BF%E0%A6%AE%E0%A6%BE%E0%A6%A8%E0%A6%BE",
        "title": "টিসিবির পণ্য মজুত করায় নোয়াখালীতে ব্যবসায়ীকে জরিমানা | প্রথম আলো",
        "meta_description": "গতকাল বুধবার রাত ৮টার দিকে নোয়াখালীর সুবর্ণচর উপজেলার চরবাটা ইউনিয়নের সেন্টারবাজার (দুলাল মিয়ারহাট) রাস্তার মাথায় এ অভিযান চালানো হয়। নির্বাহী ম্যাজিস্ট্রেট ও উপজেলা নির্বাহী কর্মকর্তা (ইউএনও) চৈতী সর্ববিদ্যা অভিযানটি পরিচালনা করেন। এ সময় মজুত করা মালামাল জব্দ করা হয়েছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-04%2Fd0b9ef80-3cce-4a28-9545-04f367952516%2FNoakhali_DH0516_20220407_IMG_20220406_233552.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-04-07T14:00:00",
        "keywords": [
            "টিসিবি",
            "ভ্রাম্যমাণ আদালত",
            "সুবর্ণচর",
            "নোয়াখালী",
            "চট্টগ্রাম বিভাগ"
        ],
        "last_scraped": "2024-10-07T14:57:50.380194",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "নোয়াখালীর সুবর্ণচর উপজেলায় ট্রেডিং করপোরেশন অব বাংলাদেশের (টিসিবি) ডিলারের কাছ থেকে পণ্য কিনে বেশি দামে বিক্রির উদ্দেশ্যে মজুত করায় একটি প্রতিষ্ঠানকে ৩০ হাজার টাকা জরিমানা করেন ভ্রাম্যমাণ আদালত। একই সঙ্গে মজুত করা মালামাল জব্দ করা হয়েছে। গতকাল বুধবার রাত আটটার দিকে উপজেলার চরবাটা ইউনিয়নের সেন্টারবাজার (দুলাল মিয়ারহাট) রাস্তার মাথায় এ অভিযান চালানো হয়। নির্বাহী ম্যাজিস্ট্রেট ও উপজেলা নির্বাহী কর্মকর্তা (ইউএনও) চৈতী সর্ববিদ্যা অভিযানটি পরিচালনা করেন।\nভ্রাম্যমাণ আদালত সূত্রে জানা গেছে, টিসিবির ডিলার সুবর্ণচরে পণ্য বিক্রি করে জেলা শহরে ফেরার পথে তাঁদের কাছ থেকে অবশিষ্ট পণ্য কিনে মজুত করেন চরবাটা ইউনিয়নের সেন্টারবাজার এলাকার ব্যবসায়ী আলমগীর হোসেন। গোপন সূত্রে বিষয়টি জানতে পেরে গতকাল রাত আটটার দিকে নির্বাহী ম্যাজিস্ট্রেট ও ইউএনও চৈতী সর্ববিদ্যা পুলিশ নিয়ে ওই দোকানে অভিযান চালান। অভিযানকালে ওই দোকান থেকে টিসিবির ফ্যামিলি কার্ডের ১১৮ লিটার ভোজ্যতেল, ১১৮ কেজি মসুরের ডাল ও ১১৮ কেজি চিনি জব্দ করা হয়। এ সময় ইউএনও তাৎক্ষণিক ভ্রাম্যমাণ আদালত বসিয়ে অভিযুক্ত আলমগীর হোসেনকে ৩০ হাজার টাকা জরিমানা করেন। জব্দ করা পণ্যগুলো আজ টিসিবির ফ্যামিলি কার্ডধারীদের কাছে নির্ধারিত দামে বিক্রি করা হবে।\nঅভিযানের বিষয়ে ইউএনও প্রথম আলোকে বলেন, টিসিবির ডিলার পণ্য বিক্রি করে যাওয়ার সময় ওই ব্যবসায়ী ডিলারের কাছ থেকে পণ্যগুলো কিনে অতিরিক্ত দামে বিক্রির জন্য মজুত করেছেন। বিষয়টি জানতে পেরে তিনি অভিযান পরিচালনা করেন এবং ভ্রাম্যমাণ আদালতে অভিযুক্ত ব্যক্তিকে ৩০ হাজার টাকা জরিমানা করেন।"
    },
    {
        "url": "https://www.prothomalo.com/bangladesh/district/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%A6%E0%A7%87%E0%A6%BE%E0%A6%95%E0%A6%BE%E0%A6%A8%E0%A7%87-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF-%E0%A6%95%E0%A6%B0%E0%A6%A4%E0%A7%87-%E0%A6%8F%E0%A6%B8%E0%A7%87-%E0%A6%A7%E0%A6%B0%E0%A6%BE-%E0%A6%AA%E0%A7%9C%E0%A6%B2-%E0%A6%A6%E0%A7%81%E0%A6%9C%E0%A6%A8",
        "title": "টিসিবির পণ্য দোকানে বিক্রি করতে এসে ধরা পড়লেন দুজন | প্রথম আলো",
        "meta_description": " সাশ্রয়ী মূল্যে বরাদ্দকৃত টিসিবির পণ্য রাতের আঁধারে একটি মুদি দোকানে বিক্রি করতে এসে  ধরা পড়েছেন দুই ব্যক্তি। তাঁদের কাছ থেকে ২৭০ লিটার তেল, ৩০০ কেজি ডাল, ৩০০ কেজি ছোলা ও ৩০০ কেজি চিনি জব্দ করা হয়।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-04%2Fc246a32d-9add-4143-b9cf-1e50cbcb7f00%2FKERANIGANJ__3_.JPG?auto=format%2Ccompress&fmt=webp&format=webp&w=300&dpr=1.3",
        "published_date": "2022-04-07T19:50:00",
        "keywords": [
            "অপরাধ",
            "টিসিবি",
            "কেরানীগঞ্জ",
            "ঢাকা",
            "ঢাকা বিভাগ"
        ],
        "last_scraped": "2024-10-07T14:58:10.888342",
        "source": "প্রথম আলো",
        "old": true,
        "author": "প্রতিনিধি",
        "content": "সাশ্রয়ী মূল্যে বরাদ্দকৃত টিসিবির পণ্য রাতের আঁধারে একটি মুদিদোকানে বিক্রি করতে এসে ধরা পড়েছেন দুই ব্যক্তি। তাঁদের কাছ থেকে ২৭০ লিটার তেল, ৩০০ কেজি ডাল, ৩০০ কেজি ছোলা ও ৩০০ কেজি চিনি জব্দ করা হয়। গতকাল বুধবার রাতে কেরানীগঞ্জের রোহিতপুর বাজার এলাকা থেকে তাঁদের আটক করে পুলিশে সোপর্দ করেন এলাকাবাসী। এ ঘটনায় আজ বৃহস্পতিবার মুদিদোকানের মালিককে গ্রেপ্তার করে পুলিশ।\nগ্রেপ্তার দুই ব্যক্তির নাম আবদুল কাইয়ুম (৩৩) ও আশরাফ আলী (৩০)। তাঁদের মধ্যে আবদুল কাইয়ুম মালবাহী পিকআপ ভ্যানের চালক ও আশরাফ আলী তাঁর সহযোগী। এ ঘটনায় বৃহস্পতিবার ভোরে কেরানীগঞ্জের বেলনা এলাকায় মুদিদোকানি মো. এরশাদকে তাঁর বাসা থেকে গ্রেপ্তার করে পুলিশ।\nপিকআপ ভ্যানের চালক আবদুল কাইয়ুম বলেন, ‘আমরা বাস্তা ইউনিয়নের দড়িগাঁও এলাকা থেকে রোহিতপুর বাজার এলাকায় পণ্য পৌঁছে দিতে এসেছি। বাস্তা ইউনিয়নের টিসিবির ডিলার নেওয়াজ আলী আমাদের বলেছেন, রোহিতপুর বাজার এলাকায় এরশাদের দোকানে মালগুলো পৌঁছে দিতে। আমি সে অনুযায়ী কাজ করেছি। এগুলো কিসের পণ্য, সে বিষয়ে আমার কোনো ধারণা ছিল না। এখানে এসে এলাকাবাসীর কাছ থেকে জেনেছি, এগুলো টিসিবির পণ্য।’\nপ্রত্যক্ষদর্শী ও রোহিতপুর বাজারের মুদিদোকানি সৈয়দ আলী বলেন, ‘বুধবার রাত নয়টার দিকে বাজার এলাকায় একটি পিকআপ ভ্যান থেকে সন্দেহজনকভাবে কিছু মাল দ্রুত একটি দোকানে নিয়ে যাওয়া হচ্ছিল। এ সময় তাঁদের গতিবিধি দেখে আমাদের সন্দেহ হয়। একপর্যায়ে সেখানে গিয়ে দেখি, সেগুলো টিসিবির পণ্য। পরে এলাকাবাসীর সাহায্যে তাঁদের আটক করে পুলিশে খবর দেওয়া হয়। পুলিশ এসে দুজনকে আটক করে। এ সময় যাঁর দোকানের উদ্দেশে টিসিবির পণ্য এসেছে, সেই মুদিদোকানি এরশাদ স্টোরের মালিক মো. এরশাদ কৌশলে পালিয়ে যান।’\nএ বিষয়ে বাস্তা ইউনিয়ন পরিষদের চেয়ারম্যান আশকর আলী বলেন, ‘গত মঙ্গলবার আমার ইউনিয়নের দুজন পরিবেশকের মাধ্যমে তিন শতাধিক টিসিবির কার্ডধারীকে দুই লিটার তেল, দুই কেজি ডাল, চিনি ও ছোলা দেওয়ার কথা ছিল। পরে বুধবার রাতে জানতে পারি, রোহিতপুর বাজার এলাকা থেকে টিসিবির পণ্যসহ হাতেনাতে পরিবেশক নেওয়াজের লোকজনকে আটক করা হয়েছে।’\nকেরানীগঞ্জ উপজেলা নির্বাহী কর্মকর্তা মেহেদী হাসান বলেন, এ ঘটনায় জড়িত ব্যক্তিদের সর্বোচ্চ শাস্তির ব্যবস্থা করা হবে।\nকেরানীগঞ্জ মডেল থানার ভারপ্রাপ্ত কর্মকর্তা আবু ছালাম মিয়া বলেন, ‘এ ঘটনায় উপজেলা প্রশাসনের পক্ষ থেকে আবদুল কাইয়ুম, আশরাফ আলী ও মো. এরশাদের বিরুদ্ধে মামলা করা হয়েছে। মামলার আসামিদের সাত দিনের রিমান্ড চেয়ে ঢাকা জেলা চিফ জুডিশিয়াল ম্যাজিস্ট্রেট আদালতে পাঠানো হয়েছে। এ ঘটনায় টিসিবির ডিলার নেওয়াজসহ তাঁর সহযোগীদের গ্রেপ্তারের চেষ্টা চলছে।’"
    },
    {
        "url": "https://www.prothomalo.com/bangladesh/capital/%E0%A6%B8%E0%A6%BF%E0%A6%B0%E0%A6%BF%E0%A6%AF%E0%A6%BC%E0%A6%BE%E0%A6%B2%E0%A7%87-%E0%A6%AA%E0%A7%8D%E0%A6%B0%E0%A6%A5%E0%A6%AE-%E0%A6%B9%E0%A7%9F%E0%A7%87%E0%A6%93-%E0%A6%B2%E0%A6%BE%E0%A6%87%E0%A6%A8%E0%A7%87-%E0%A6%A6%E0%A6%BE%E0%A6%81%E0%A7%9C%E0%A6%BF%E0%A7%9F%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%AA%E0%A7%87%E0%A6%A4%E0%A7%87-%E0%A7%A9-%E0%A6%98%E0%A6%A3%E0%A7%8D%E0%A6%9F%E0%A6%BE",
        "title": "সিরিয়ালে প্রথম হয়েও লাইনে দাঁড়িয়ে টিসিবির পণ্য পেতে ৩ ঘণ্টা | প্রথম আলো",
        "meta_description": "ঢাকা দক্ষিণ সিটি করপোরেশনের ৬২ নম্বর ওয়ার্ডের রায়েরবাগ পদচারী–সেতুর পাশে টিসিবির পণ্য নিয়ে একটি ট্রাক আসে বেলা দুইটার সময়। এরপর প্রতিটি পণ্য প্যাকেট করা শুরু করেন বিক্রয় প্রতিনিধিরা। বিক্রির জন্য পণ্য যখন গোছানো শেষ, সময় তখন বিকেল পাঁচটা।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-04%2Ffa0c5f39-5ddf-43e9-851a-d7e7339d87b2%2Ftcb.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-04-09T21:43:00",
        "keywords": [
            "টিসিবি",
            "নিত্য পণ্য",
            "রাজধানী ঢাকা"
        ],
        "last_scraped": "2024-10-07T14:58:32.378952",
        "source": "প্রথম আলো",
        "old": true,
        "author": "প্রতিনিধি",
        "content": "ঢাকা দক্ষিণ সিটি করপোরেশনের ৬২ নম্বর ওয়ার্ডের রায়েরবাগ পদচারী–সেতুর পাশে টিসিবির পণ্য নিয়ে একটি ট্রাক আসে বেলা দুইটার সময়। এরপর প্রতিটি পণ্য প্যাকেট করা শুরু করেন বিক্রয় প্রতিনিধিরা। বিক্রির জন্য পণ্য যখন গোছানো শেষ, সময় তখন বিকেল পাঁচটা।\nকিছুটা সাশ্রয়ী মূল্যে টিসিবির পণ্য কিনতে ট্রাকের সামনে প্রথম সিরিয়ালে দাঁড়িয়ে ছিলেন সাইফ আলী। চুপচাপ ট্রাকের পেছনে দাঁড়িয়ে থাকলেন টানা তিন ঘণ্টা। একমুহূর্তের জন্যও কোথাও যাননি তিনি। এদিকে বাবার বাড়িতে ফিরতে দেরি দেখে তাঁর ছোট মেয়ে চলে এসেছে ট্রাকের পাশে।\n সাইফ আলী প্রথম আলোকে বলেন, নিত্যপণ্যের দামের ঊর্ধ্বগতির এই বাজারে টিসিবির পণ্য আমাদের জন্য স্বস্তির। কিন্তু ঘণ্টার পর ঘণ্টা এভাবে দাঁড় করিয়ে রাখা অমানবিক।\nসাইফ আলী জানালেন, ছয় সদস্যের সংসারে স্ত্রী ও চার মেয়ে। থাকেন রশিদবাগে তিন হাজার টাকা ভাড়ার একটি ঘরে। স্ত্রী স্থানীয় একটি কারখানায় কাজ করেন। আর তিনি চালান অটোরিকশা। সব মিলিয়ে মাসে আয় ১৫-২০ হাজার টাকা। তবে এ দিয়ে এখন আর সংসার ঠিকমতো চালাতে পারছেন না। তাই এক বেলা রিকশা চালানো বন্ধ রেখে টিসিবির পণ্য সংগ্রহ করতে এসেছেন। এর আগেও এসেছিলেন টিসিবির পণ্য সংগ্রহ করতে।\nসরেজমিনে দেখা যায়, বিকেল পাঁচটার সময় পণ্য দেওয়া শুরু হলে সাইফ আলী মেয়েকে নিয়ে কেনা পণ্য ব্যাগে গুছিয়ে বাড়ির দিকে যাত্রা শুরু করেন। তিন ঘণ্টা লাইনে দাঁড়িয়েও শেষমেশ পণ্য পেয়ে কিছুটা স্বস্তির আভাই দেখা গেল তাঁর চোখে–মুখে। বোঝা গেল তাঁর কথাতেও। যাওয়ার সময় বলে গেলেন, ‘একটা নির্দিষ্ট সময়ের মধ্যে ট্রাক নির্দিষ্ট স্থানে দাঁড়ালে, আমাদের জন্য সুবিধা।’\nসাইফ আলীর মতো প্রায় শতাধিক মানুষ পণ্য পেতে অপেক্ষা করছিলেন ঘণ্টার পর ঘণ্টা। তবে এসব মানুষের অভিযোগ শোনার যেমন কেউ ছিল না, তেমনি কোথায় অভিযোগ করবেন, সেটাও তাঁদের জানা নেই।\nপ্রথম আলোর এই প্রতিনিধির কাছে অনেকে অভিযোগ করলে পণ্য দিতে দেরি হওয়ার কারণ বিক্রয় প্রতিনিধিদের কাছে জানতে চাওয়া হয়। তখন এক বিক্রয় প্রতিনিধি বলেন, যে পেঁয়াজ সরবরাহ করা হয়, তাতে দেখা যায়, অনেক বস্তায় নষ্ট পেঁয়াজ থাকে। এতে অনেক সময় কেউ নষ্ট পেঁয়াজ পান, আবার কেউ ভালো পান। তাই দুর্ভোগ এড়াতে সব পেঁয়াজ মিশিয়ে প্যাকেট করতে কিছুটা দেরি হয়। আর সব পণ্য গুছিয়ে নিয়ে বিক্রি করতে তাঁদের সুবিধা হয়। এ কারণেই দেরি বলে দাবি তাঁদের।\nআরেক বিক্রয় প্রতিনিধি বলেন, টিসিবির গুদাম থেকে পণ্য ট্রাকে লোড করে যানজটের কারণে আসতে দেরি হয়ে যায়। রায়েরবাগ এলাকায় ২৫০ মানুষকে পণ্য দেওয়ার ব্যবস্থা করা হয়। এর মধ্যে ৫০০ কেজি করে তেল, চিনি, ডাল, সাড়ে ৭০০ কেজি পেঁয়াজ, ২৫০ কেজি ছোলা ও ১০০ কেজি খেজুর বরাদ্দ। জনপ্রতি তেল, চিনি ও ডাল সর্বোচ্চ দুই কেজি এবং তিন কেজি পেঁয়াজ বিক্রি করা হয়।\nপণ্য দিতে দেরি হওয়ায় লাইনে দাঁড়িয়ে থাকা অনেকেই টিসিবির বিক্রয় প্রতিনিধির কাজে সহযোগিতা করেন। এ সময় কথা হয় রনি ভূঁইয়া নামের একজনের সঙ্গে। \nমোহাম্মদপুর সরকারি কলেজে সমাজকর্ম বিভাগে তৃতীয় বর্ষে পড়াশোনা করছেন। থাকেন রায়েরবাগে বড় বোনের বাসায়। বোন-ভগ্নিপতি, ভাগনে–ভাগনি মিলে পাঁচ সদস্যের পরিবার। রনি ভূঁইয়া বলেন, সুযোগ পেলে তিনিও এখান থেকে স্বল্পমূল্যে পণ্য কিনে নিয়ে যান।\nরায়েরবাগের খানবাড়ি এলাকায় চার সন্তান ও স্বামী নিয়ে থাকেন রোকেয়া আক্তার। স্থানীয় বাজারে খোলা মশার কয়েল বিক্রি করেন তিনি। প্রতিদিন ১ হাজার থেকে ১ হাজার ২০০ টাকার কয়েল বিক্রি করলে ২০০–৩০০ টাকা লাভ হয়। প্রতিদিনের আনুষঙ্গিক খরচ থেকে টাকা বাঁচিয়ে দেড় হাজার টাকা নিয়ে এসেছিলেন টিসিবির পণ্য কিনতে।\nশনিবার দুপুর থেকে রায়েরবাগ পদচারী–সেতু এলাকায় টিসিবির পণ্য কিনতে অপেক্ষা করছিলেন রোকেয়া। কিন্তু টিসিবির ট্রাক আসতে দেরি হওয়ায় নিজের সিরিয়াল অন্য একজনকে লেখার অনুরোধ জানিয়ে ওএমএসের চাল কিনতে চলে যান তিনি।\nখাদ্য অধিদপ্তর পরিচালিত ওএমএস ট্রাকসেলে চাল-আটা বিক্রি হচ্ছিল পদচারী–সেতুর কাছেই। সেখানে সাশ্রয়ী মূল্যে প্রত্যেকের কাছে পাঁচ কেজি করে চাল-আটা বিক্রি করা হচ্ছিল। প্রতি কেজি চাল ৩০ টাকা ও আটা ১৮ টাকা।\nরোকেয়া ১০ কেজি চাল কিনতে কিনতেই আটা শেষ হয়ে যায়। তিনি বলেন, ছেলেরা কর্মক্ষম হওয়ার পরও কাজ করে না। অভাবের সংসার নিজেকেই চালাতে হয়। স্বামী মাঝেমধ্যে রিকশা চালাতে বের হন, না হলে উপার্জন বন্ধ। তাই সরকারি জিনিসপত্র কিনতে এসেছেন; যেন কিছু টাকা বেঁচে যায়।\nওএমএস ট্রাকসেলের বিক্রয় প্রতিনিধি তমিজউদ্দিন বলেন, বিক্রির জন্য বরাদ্দ দেওয়া হয়েছে ৩৫০ কেজি চাল ও ৫০০ কেজি আটা। চাহিদা বেশি থাকায় আটা আগেই বিক্রি হয়ে যায়।"
    },
    {
        "url": "https://www.prothomalo.com/bangladesh/district/%E0%A6%AA%E0%A7%8D%E0%A6%B0%E0%A6%95%E0%A7%83%E0%A6%A4-%E0%A6%B2%E0%A7%8B%E0%A6%95%E0%A6%9C%E0%A6%A8-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%AA%E0%A6%BE%E0%A6%9A%E0%A7%8D%E0%A6%9B%E0%A7%87%E0%A6%A8-%E0%A6%95%E0%A6%BF-%E0%A6%A8%E0%A6%BE-%E0%A6%A4%E0%A6%A6%E0%A6%BE%E0%A6%B0%E0%A6%95-%E0%A6%95%E0%A6%B0%E0%A6%A4%E0%A7%87-%E0%A6%B9%E0%A6%AC%E0%A7%87-%E0%A6%AA%E0%A6%B0%E0%A6%BF%E0%A6%AC%E0%A7%87%E0%A6%B6%E0%A6%AE%E0%A6%A8%E0%A7%8D%E0%A6%A4%E0%A7%8D%E0%A6%B0%E0%A7%80",
        "title": "প্রকৃত লোকজন টিসিবির পণ্য পাচ্ছেন কি না তদারক করতে হবে: পরিবেশমন্ত্রী | প্রথম আলো",
        "meta_description": "শাহাব উদ্দিন বলেছেন, সরকার দেশের এক কোটি মানুষকে টিসিবির (ট্রেডিং করপোরেশন অব বাংলাদেশ) মাধ্যমে স্বল্পমূল্যে নিত্যপ্রয়োজনীয় পণ্য দিচ্ছে। এতে দ্রব্যমূল্য নিয়ন্ত্রণে চলে আসবে বলে আশা করা যাচ্ছে। ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-04%2F93f7e75a-65e9-4c39-ac17-d9ee986490b0%2FMoulavibazar_DH0542_20220411_juri_pic_minister_08.jpg?auto=format%2Ccompress&fmt=webp&format=webp&w=300&dpr=1.3",
        "published_date": "2022-04-11T18:47:00",
        "keywords": [
            "টিসিবি",
            "কৃষি পণ্য",
            "জুড়ী",
            "মৌলভীবাজার",
            "সিলেট বিভাগ"
        ],
        "last_scraped": "2024-10-07T14:58:53.795072",
        "source": "প্রথম আলো",
        "old": true,
        "author": "প্রতিনিধি",
        "content": "পরিবেশ, বন ও জলবায়ু পরিবর্তনবিষয়কমন্ত্রী মো. শাহাব উদ্দিন বলেছেন, সরকার দেশের এক কোটি মানুষকে টিসিবির (ট্রেডিং করপোরেশন অব বাংলাদেশ) মাধ্যমে স্বল্পমূল্যে নিত্যপ্রয়োজনীয় পণ্য দিচ্ছে। এতে দ্রব্যমূল্য নিয়ন্ত্রণে চলে আসবে বলে আশা করা যাচ্ছে। তবে প্রকৃত লোকজন এ সুবিধা পাচ্ছেন কি না, তা তদারক করতে হবে।\nআজ সোমবার বেলা সাড়ে ১১টার দিকে মৌলভীবাজারের জুড়ী এবং বড়লেখা উপজেলায় ক্ষুদ্র ও প্রান্তিক কৃষকদের মধ্যে বিনা মূল্যে উফশী আউশ ধানের বীজ ও সারসহ ভর্তুকি মূল্যে কৃষিযন্ত্র বিতরণ অনুষ্ঠানে ভার্চুয়ালি ঢাকা থেকে প্রধান অতিথির ভাষণে এসব কথা বলেন মন্ত্রী।\nপরিবেশমন্ত্রী শাহাব উদ্দিন বলেন, ‘একসময় দেশ গরিব ছিল, ভিক্ষুকের দেশ ছিল। অনেকে ঠাট্টা-মশকরা করত। এখন আর সেই দিন নেই। প্রধানমন্ত্রী শেখ হাসিনার নেতৃত্বে আজ দেশ খাদ্যে স্বয়ংসম্পূর্ণ। আমরা এখন ৪ কোটি ৫০ লাখ টন খাদ্য উৎপাদন করছি।’\nঅতীতে ভর্তুকি মূল্যে দেওয়া কৃষি যন্ত্রগুলো সঠিকভাবে কাজে লাগানো হচ্ছে কি না, এসব যন্ত্র কেউ বিক্রি করে দিয়েছেন কি না, তা খোঁজ নিয়ে দেখতে প্রশাসন ও কৃষি বিভাগের কর্মকর্তাদের নির্দেশনা দেন মন্ত্রী। কেউ যন্ত্রের সঠিক ব্যবহার না করলে তাঁর বিরুদ্ধে আইনি ব্যবস্থা নিতেও বলেন তিনি।\nআজ বেলা সাড়ে ১১টার দিকে জুড়ী উপজেলা পরিষদের সভা কক্ষে অনুষ্ঠান শুরু হয়। উপজেলা নির্বাহী কর্মকর্তা (ইউএনও) সোনিয়া সুলতানার সভাপতিত্বে অনুষ্ঠানে অন্যদের মধ্যে বক্তৃতা করেন উপজেলা পরিষদের ভারপ্রাপ্ত চেয়ারম্যান রঞ্জিতা শর্মা, ভাইস চেয়ারম্যান রিংকু রঞ্জন দাস, উপজেলা কৃষি কর্মকর্তা মুহাম্মদ জসিম উদ্দিন ও উপকারভোগী কৃষক মনিরুল ইসলাম। এদিকে বড়লেখার ইউএনও খন্দকার মুদাচ্ছির বিন আলীর সভাপতিত্বে অনুষ্ঠানে বক্তব্য দেন উপজেলা কৃষি কর্মকর্তা দেবল সরকার, উপজেলা কৃষক লীগের সভাপতি আবদুল লতিফ প্রমুখ।\nকৃষি বিভাগ জানায়, ২০২১-২২ অর্থবছরের খরিফ-১ মৌসুমে উফশী আউশ প্রণোদনা কর্মসূচির আওতায় জুড়ী ও বড়লেখা উপজেলায় ৩ হাজার ৬০০ জন ক্ষুদ্র এবং প্রান্তিক কৃষককে বিনা মূল্যে বীজ ও রাসায়নিক সার বিতরণ করা হয়েছে। এ ছাড়া জুড়ীতে দুটি কম্বাইন হারভেস্টার ও দুটি পাওয়ার প্রেশার এবং বড়লেখায় পাঁচটি কম্বাইন হারভেস্টার, দুটি রিপার ও দুটি পাওয়ার প্রেশার যন্ত্র বিতরণ করা হয়।"
    },
    {
        "url": "https://www.prothomalo.com/bangladesh/district/%E0%A6%AA%E0%A7%8D%E0%A6%B0%E0%A6%A4%E0%A6%BF%E0%A6%AC%E0%A6%BE%E0%A6%A6%E0%A6%95%E0%A6%BE%E0%A6%B0%E0%A7%80-%E0%A6%95%E0%A6%B2%E0%A7%87%E0%A6%9C%E0%A6%B6%E0%A6%BF%E0%A6%95%E0%A7%8D%E0%A6%B7%E0%A6%BE%E0%A6%B0%E0%A7%8D%E0%A6%A5%E0%A7%80%E0%A6%95%E0%A7%87-%E0%A6%A8%E0%A6%BF%E0%A6%B0%E0%A7%8D%E0%A6%AF%E0%A6%BE%E0%A6%A4%E0%A6%A8%E0%A7%87%E0%A6%B0-%E0%A6%85%E0%A6%AD%E0%A6%BF%E0%A6%AF%E0%A7%8B%E0%A6%97%E0%A7%87-%E0%A6%AE%E0%A6%BE%E0%A6%AE%E0%A6%B2%E0%A6%BE",
        "title": "প্রতিবাদকারী কলেজশিক্ষার্থীকে নির্যাতনের অভিযোগে মামলা | প্রথম আলো",
        "meta_description": "টাকা নিয়ে টিসিবির কার্ড দেওয়ার প্রতিবাদ করায় কলেজশিক্ষার্থীকে নির্যাতনের ঘটনায় রংপুরের গঙ্গাচড়া উপজেলার কোলকোন্দ ইউনিয়ন পরিষদের (ইউপি) চেয়ারম্যান আবদুর রউফের (৪৫) বিরুদ্ধে থানায় মামলা হয়েছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-03%2F5ef42e03-182a-4ab8-bbe7-62d44e04a69b%2Frangpur.png?auto=format%2Ccompress&fmt=webp&format=webp&w=300&dpr=1.3",
        "published_date": "2022-04-11T21:00:00",
        "keywords": [
            "রংপুর",
            "গঙ্গাচড়া",
            "রংপুর বিভাগ",
            "টিসিবি",
            "মামলা",
            "নির্যাতন"
        ],
        "last_scraped": "2024-10-07T14:59:16.516155",
        "source": "প্রথম আলো",
        "old": true,
        "author": "প্রতিনিধি",
        "content": "টাকা নিয়ে টিসিবির কার্ড দেওয়ার প্রতিবাদ করায় কলেজশিক্ষার্থীকে নির্যাতনের ঘটনায় রংপুরের গঙ্গাচড়া উপজেলার কোলকোন্দ ইউনিয়ন পরিষদের (ইউপি) চেয়ারম্যান আবদুর রউফের (৪৫) বিরুদ্ধে থানায় মামলা হয়েছে। আজ সোমবার দুপুরে ভুক্তভোগী রংপুর কারমাইকেল কলেজের স্নাতকের শিক্ষার্থী ফরিদুল ইসলাম বাদী হয়ে গঙ্গাচড়া মডেল থানায় মামলাটি করেন। মামলায় ইউপি চেয়ারম্যান ছাড়াও ৭ নম্বর ওয়ার্ডের সদস্য শরিফুল ইসলামসহ সাতজনকে আসামি করা হয়েছে।\nমামলার অভিযোগে উল্লেখ করা হয়, প্রায় এক মাস আগে কোলকোন্দ ইউপি চেয়ারম্যানের নির্দেশে এলাকার দুস্থ ও গরিব পরিবারের সদস্যদের কাছ থেকে অবৈধভাবে ২০০ টাকা করে নিয়ে টিসিবির ফ্যামিলি কার্ড দেওয়া হয়। এ ঘটনায় গত ২২ মার্চ ওই চেয়ারম্যানের বিরুদ্ধে দক্ষিণ কোলকোন্দ গ্রামের বাসিন্দা কলেজশিক্ষার্থী ফরিদুল ইসলামসহ ভুক্তভোগী চারজন জেলা প্রশাসক, উপজেলা নির্বাহী কর্মকর্তা (ইউএনও) বরাবর লিখিত অভিযোগ দেন। এরপর চেয়ারম্যান ও অভিযুক্ত আসামিরা বিভিন্ন সময়ে ফরিদুলকে ভয়ভীতি ও হুমকি-ধমকি দিচ্ছেন।\nওই অভিযোগের ঘটনায় জেলা প্রশাসকের নির্দেশে গঠিত তদন্ত কমিটি গত বৃহস্পতিবার বিকেলে ইউপি কার্যালয়ে গিয়ে ঘটনার তদন্ত করেন। এ সময় তদন্তকারী দলের সদস্যরা অভিযোগকারী ফরিদুলকে ডেকে ঘটনার বিষয়ে লিখিত সাক্ষ্য নিয়ে চলে যান। এরপর ইউপি চেয়ারম্যান আবদুর রউফের নির্দেশে তাঁর অনুসারীরা ফরিদুলের ওপর হামলা চালান। একপর্যায়ে ফরিদুলকে টেনেহিঁচড়ে স্থানীয় পীরেরহাট বাজারে চেয়ারম্যানের ব্যক্তিগত কার্যালয়ে নিয়ে পেটানো হয়। পরে গঙ্গাচড়া থানা-পুলিশ ফরিদুলকে উদ্ধার করে। এ ঘটনায় গত বৃহস্পতিবার রাতে ফরিদুল বাদী হয়ে ইউপি চেয়ারম্যান, সদস্যসহ তাঁর অনুসারী সাতজনের নামে গঙ্গাচড়া মডেল থানায় একটি লিখিত অভিযোগ দেন। কিন্তু পুলিশ কোনো ব্যবস্থা নেয়নি। এ নিয়ে গত রোববার প্রথম আলোতে ‘সাক্ষ্য দেওয়ায় শিক্ষার্থীর ওপর হামলার অভিযোগ’ শিরোনামে সংবাদ প্রকাশিত হয়।\nএরপর রোববার দুপুরেই থানার ভারপ্রাপ্ত কর্মকর্তা (ওসি) সুশান্ত কুমার সরকার ও পরিদর্শক (তদন্ত) আরিফ আলী নির্যাতনের শিকার কলেজশিক্ষার্থীর বাড়িতে গিয়ে তাঁর সঙ্গে দেখা করেন। এ সময় তাঁরা ফরিদুলের কাছে ঘটনার বিস্তারিত শুনে তাঁকে অভয় দিয়ে অভিযোগের ব্যাপারে আইনগত ব্যবস্থা নেওয়ার আশ্বাস দেন। এরপর ফরিদুলের অভিযোগটি আজ থানায় নথিভুক্ত করা হয়। গঙ্গাচড়া মডেল থানার উপপরিদর্শক (এসআই) রেজায়ে রাব্বী মামলার সত্যতা নিশ্চিত করেছেন।\nপরিদর্শক (তদন্ত) আরিফ আলী প্রথম আলোকে বলেন, নির্যাতনের ঘটনায় ওই কলেজশিক্ষার্থী আগেই একটি লিখিত অভিযোগ দিয়েছিলেন। এ ব্যাপারে খোঁজ নিতে ওসিসহ তিনি তাঁর বাড়িতে গিয়েছিলেন। কলেজশিক্ষার্থীর কাছে ঘটনার বিস্তারিত শুনে তাঁকে এ আইনগত পদক্ষেপ নেওয়ার আশ্বাস দেওয়া হয়। তাঁর লিখিত অভিযোগটি আজ থানায় মামলা হিসেবে নথিভুক্ত হয়েছে। পুলিশ আগে কেন ব্যবস্থা নেয়নি, জানতে চাইলে তিনি বলেন, গত বৃহস্পতিবার লিখিত অভিযোগ দেওয়ার পরে শুক্রবার ইউপি চেয়ারম্যান সাদা কাগজের একটি মীমাংসাপত্র থানায় জমা দেন। এ জন্য মীমাংসা হয়ে গেছে মনে করে কোনো পদক্ষেপ নেওয়া হয়নি। পরে গণমাধ্যমের মাধ্যমে বিষয়টি জানতে পেরে তাঁর বাড়িতে গিয়ে বিস্তারিত খোঁজ নিয়ে আইনগত পদক্ষেপের পরামর্শ দেওয়া হয়।\nফরিদুল ইসলাম অভিযোগ করে বলেন, ‘টিসিবির কার্ড দিয়ে ২০০ টাকা করে নেওয়ার লিখিত অভিযোগ প্রথমে গঙ্গাচড়ার ইউএনওকে দেওয়া হলেও তিনি কোনো ব্যবস্থা না নিয়ে ঘটনা ধামাচাপা দেওয়ার চেষ্টা করেন। আমাকে শারীরিক ও মানসিকভাবে নির্যাতনের ঘটনায় থানায় দেরিতে মামলা হলেও কিছুটা স্বস্তি পেয়েছি। কিন্তু চেয়ারম্যান ও তাঁর লোকজন বিভিন্নভাবে হুমকি দেওয়ায় নিরাপত্তাহীনতায় ভুগছি। আমি ঘটনার সুষ্ঠু তদন্ত সাপেক্ষে ওই চেয়ারম্যানসহ অভিযুক্তদের শাস্তির দাবি জানাচ্ছি।’\nএ বিষয়ে ইউএনও এরশাদ উদ্দিন মুঠোফোনে প্রথম আলোকে বলেন, ‘টিসিবির কার্ড দিয়ে টাকা নেওয়ার বিষয়ে আমার দপ্তরে কেউ কোনো লিখিত অভিযোগ দেননি।’ কিন্তু প্রথম আলোর কাছে ওই ঘটনায় ফরিদুলের দেওয়া অভিযোগের গৃহীত কপিতে ইউএনও কার্যালয়ের সিল ও স্বাক্ষর আছে।\nটিসিবির কার্ড দিয়ে টাকা নেওয়ার অভিযোগে গত ২৩ মার্চ প্রথম আলোর প্রথম পাতায় ওই চেয়ারম্যানের বিরুদ্ধে ‘কার্ড নিতে দিতে হলো টাকা’ শিরোনামে সংবাদ প্রকাশিত হয়।"
    },
    {
        "url": "https://www.prothomalo.com/bangladesh/capital/%E0%A6%88%E0%A6%A6%E0%A7%87%E0%A6%B0-%E0%A6%86%E0%A6%97%E0%A7%87-%E0%A6%AC%E0%A6%B8%E0%A7%8D%E0%A6%A4%E0%A6%BF%E0%A6%AC%E0%A6%BE%E0%A6%B8%E0%A7%80%E0%A6%95%E0%A7%87-%E0%A6%AB%E0%A7%8D%E0%A6%AF%E0%A6%BE%E0%A6%AE%E0%A6%BF%E0%A6%B2%E0%A6%BF-%E0%A6%95%E0%A6%BE%E0%A6%B0%E0%A7%8D%E0%A6%A1-%E0%A6%A6%E0%A7%87%E0%A6%93%E0%A7%9F%E0%A6%BE%E0%A6%B0-%E0%A6%A6%E0%A6%BE%E0%A6%AC%E0%A6%BF",
        "title": "ঈদের আগে বস্তিবাসীকে ‘ফ্যামিলি কার্ড’ দেওয়ার দাবি | প্রথম আলো",
        "meta_description": "সমাবেশে বক্তারা বলেন, বস্তিবাসী সবচেয়ে কষ্টের মধ্যে থাকে। তাদের তেমন কোনো আয় থাকে না। ঈদের আগে সরকারের দেওয়া ‘ফ্যামিলি কার্ড’ বস্তিবাসীর মধ্যে বিতরণ করতে হবে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-04%2F0be168f1-d4cf-4e44-a311-375e1692c57a%2F28cc9909-23cf-42cc-8d21-254e433c29c4.jpeg?auto=format%2Ccompress&fmt=webp&format=webp&w=640&dpr=1.3",
        "published_date": "2022-04-15T14:19:00",
        "keywords": [
            "মজুরি",
            "খাদ্যদ্রব্য",
            "জাতীয় প্রেসক্লাব",
            "টিসিবি",
            "রাজধানী ঢাকা"
        ],
        "last_scraped": "2024-10-07T14:59:30.004572",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "ঈদের আগে সব বস্তিবাসীর জন্য টিসিবির ‘ফ্যামিলি কার্ড’ দেওয়ার দাবি জানিয়েছে বাংলাদেশের কমিউনিস্ট পার্টি (মার্ক্সবাদী)। একই সঙ্গে ২০ রমজানের মধ্যে শ্রমিকদের বেতন-বোনাস দেওয়ার দাবি জানিয়েছে সংগঠনটি।\n আজ শুক্রবার রাজধানীর জাতীয় প্রেসক্লাবের সামনে আয়োজিত এক বিক্ষোভ সমাবেশ থেকে এ দাবি জানানো হয়।\nসমাবেশে বক্তারা বলেন, বস্তিবাসী সবচেয়ে কষ্টের মধ্যে থাকে। তাদের তেমন কোনো আয় থাকে না। ঈদের আগে সরকারের দেওয়া ‘ফ্যামিলি কার্ড’ বস্তিবাসীর মধ্যে বিতরণ করতে হবে।\nসংগঠনটির সভাপতি এম এ সামাদ বলেন, ‘প্রতিবছর মালিকেরা শ্রমিকদের ঈদ বোনাস ও বেতন নিয়ে টালবাহানা করেন। ফলে শ্রমিকেরা পরিবার-পরিজন নিয়ে ঈদের মধ্যে নিদারুণ কষ্টে পড়েন। করোনা মহামারির পর শ্রমিক-কর্মচারীরা দিশেহারা। বর্তমান বাজারে দুবেলা দুমুঠো ভাত জোগাড় করাও অসম্ভব হয়ে পড়েছে।’\nবর্তমান বাজারের সঙ্গে সামঞ্জস্য রেখে শ্রমিকদের সর্বনিম্ন মজুরি ২৫ হাজার টাকা নির্ধারণেরও দাবি জানান বক্তারা।\nসমাবেশে উপস্থিত ছিলেন সংগঠনের সাধারণ সম্পাদক সাহিদুর রহমান, যুগ্ম সাধারণ সম্পাদক তালেবুল ইসলাম প্রমুখ।"
    },
    {
        "url": "https://www.prothomalo.com/bangladesh/district/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%95%E0%A6%BE%E0%A6%B0%E0%A7%8D%E0%A6%A1%E0%A7%87-%E0%A6%A8%E0%A7%87%E0%A6%A4%E0%A6%BE%E0%A6%A6%E0%A7%87%E0%A6%B0-%E0%A6%AD%E0%A6%BE%E0%A6%97-%E0%A6%A6%E0%A6%B0%E0%A6%BF%E0%A6%A6%E0%A7%8D%E0%A6%B0%E0%A6%B0%E0%A6%BE-%E0%A6%AC%E0%A6%9E%E0%A7%8D%E0%A6%9A%E0%A6%BF%E0%A6%A4",
        "title": "টিসিবির কার্ডে নেতাদের ভাগ, দরিদ্ররা বঞ্চিত | প্রথম আলো",
        "meta_description": "টিসিবির তালিকার ৩২ নম্বর ক্রমিকে রয়েছে গাবতলীর নজরারপাড়া গ্রামের রেজাউল করিমের নাম। তালিকায় রেজাউল করিমের পেশাও ‘দিনমজুর’ বলে উল্লেখ রয়েছে। খোঁজ নিয়ে জানা গেছে, রেজাউল করিম সুখানপুকুর ইউনিয়ন আওয়ামী লীগের সাধারণ সম্পাদক।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2Fe8fd2d3c-e133-4921-b79c-603192173fdd%2FKhulna_DH0630_20220320_Khulna_tcb_10.jpg?rect=0%2C151%2C3115%2C2077&auto=format%2Ccompress&fmt=webp&format=webp&w=640&dpr=1.3",
        "published_date": "2022-04-20T09:16:00",
        "keywords": [
            "দুর্নীতি",
            "বিশেষ সংবাদ",
            "অনিয়ম",
            "বগুড়া",
            "টিসিবি",
            "মূল্যবৃদ্ধি",
            "রাজশাহী বিভাগ",
            "রাজশাহী"
        ],
        "last_scraped": "2024-10-07T14:59:46.248113",
        "source": "প্রথম আলো",
        "old": true,
        "author": "আনোয়ার পারভেজ\t",
        "content": "নবগঠিত বগুড়ার গাবতলী উপজেলার সুখানপুকুর ইউনিয়নে কোনো জনপ্রতিনিধি নেই। টিসিবির কার্ড বরাদ্দের দায়িত্ব ছিল ক্ষমতাসীন দলের নেতা–কর্মীদের ওপর। অভিযোগ উঠেছে, ৫৫০টি কার্ডের মধ্যে অর্ধেকই নেতা–কর্মীরা নিজেদের ও তাঁদের স্বজনদের নামে বাগিয়ে নিয়েছেন। অথচ অসচ্ছল ও দরিদ্র অনেক পরিবার চেয়েও সাশ্রয়ী মূল্যে টিসিবির পণ্য কেনার কার্ড পায়নি।\nট্রেডিং করপোরেশন অব বাংলাদেশের (টিসিবি) তালিকায় ক্ষমতাসীন দলের নেতা–কর্মী ও সচ্ছল ব্যক্তিদের নাম থাকার কথা স্বীকার করেছেন গাবতলী উপজেলা নির্বাহী কর্মকর্তা (ইউএনও) রওনক জাহানও। ইউএনও প্রথম আলোকে বলেন, নতুন ঘোষিত সুখানপুকর ইউনিয়ন পরিষদ (ইউপি) নির্বাচন অনুষ্ঠিত হওয়ার কথা ছিল গত ৩১ জানুয়ারি। কিন্তু চেয়ারম্যান পদে প্রতিদ্বন্দ্বী একজন প্রার্থীকে হত্যার অভিযোগে মামলা দায়ের হওয়ায় প্রচারণার শেষ মুহূর্তে নির্বাচন স্থগিত করা হয়। ইউএনও আরও বলেন, ‘নির্বাচিত চেয়ারম্যান না থাকায় টিসিবির ফ্যামিলি কার্ড বিতরণের জন্য তালিকা তৈরির দায়িত্ব দেওয়া হয়েছিল আওয়ামী লীগের নেতা–কর্মীদের ওপর। কিন্তু দায়িত্ব পেয়ে তাঁরা নিজেরাই নামে–বেনামে টিসিবির পণ্য উত্তোলন করে নেবেন—এটা ভাবতে পারিনি।’\nঅন্যের বাড়িতে কাজ করে জীবিকা চলে গাবতলীর সুখানপুকুর নতুনপাড়ার মিনি রাজভরের (৬০)। স্বামী সুখচান রাজভর ১২ বছর আগে মারা যাওয়ার পর পাঁচ ছেলেমেয়ে নিয়ে মাথাগোঁজার ঠাঁই হয়েছে সরকারি জমিতে। সেখানে টিনের ছাপরা তুলে থাকেন। সাশ্রয়ী মূল্যে টিসিবির পণ্য কেনার ফ্যামিলি কার্ড চেয়ে অসহায় মিনি নেতাদের কাছে ধরনা দিয়েছেন। কিন্তু কার্ড জোটেনি। মিনি রাজভর বলেন, ‘অ্যাকনা কার্ডের জন্যি ম্যালা হয়রান হচি। লেতাগরক ভোটার কার্ড দিচি। আশ্বাসও দিচে। শ্যাষে কার্ড কপালে জোটেনি।’\nসুখানপুকুর নতুনপাড়ার আনোয়ার মোল্লা ট্রাকচালকের সহকারী। স্ত্রী-সন্তান, বৃদ্ধ বাবা-মাকে নিয়ে সাত সদস্যের সংসার। নেতাদের কাছে ধরনা দিয়েও পাননি সাশ্রয়ী মূল্যে টিসিবির পণ্য কেনার ফ্যামিলি কার্ড।\nদরিদ্ররা না পেলেও টিসিবির কার্ড দিয়ে পণ্য কিনেছেন ক্ষমতাসীন দলের নেতা–কর্মী ও তাঁদের স্বজনেরা। সুখানপুকুর ইউনিয়ন যুবলীগের যুগ্ম আহ্বায়ক ও পারকাঁকড়া (ভাঙ্গিরপাড়া) গ্রামের আবদুল মালেক পেশায় কাঠ ব্যবসায়ী। সুখানপুকুর রেলওয়ে বাজারে ক্রোকারিজ ও ইলেকট্রনিক পণ্যের ব্যবসা আছে তাঁর। টিসিবির পণ্য কেনার ফ্যামিলি কার্ডের তালিকায় যুবলীগের এই নেতার নাম আছে তালিকার ৩৬৯ নম্বরে। সচ্ছল ব্যবসায়ী হলেও তালিকায় তাঁর পেশা ‘দিনমজুর’ বলে উল্লেখ করা হয়েছে। শুধু আবদুল মালেক একা নন, দলীয় প্রভাব খাটিয়ে তাঁর দুই ভাই, ভাইয়ের স্ত্রী ছাড়াও পরিবারের অন্তত ছয়জনের নামে টিসিবির পণ্য তুলে নিয়েছেন বলে অভিযোগ পাওয়া গেছে।\nজানতে চাইলে সুখানপুকুর ইউনিয়ন যুবলীগের যুগ্ম আহ্বায়ক আবদুল মালেক প্রথম আলোকে বলেন, ‘নিজের এবং পরিবারের সদস্যদের নামে টিসিবির পণ্য তুললেও তা নিজে খাইনি, পণ্য তুলে এলাকার অসচ্ছল ব্যক্তিদের মধ্যে বিতরণ করেছি।’\nটিসিবির তালিকার ৩২ নম্বর ক্রমিকে রয়েছে গাবতলীর নজরারপাড়া গ্রামের রেজাউল করিমের নাম। তালিকায় রেজাউল করিমের পেশাও ‘দিনমজুর’ বলে উল্লেখ রয়েছে। খোঁজ নিয়ে জানা গেছে, রেজাউল করিম সুখানপুকুর ইউনিয়ন আওয়ামী লীগের সাধারণ সম্পাদক। রেজাউলের আসবাবের ব্যবসা রয়েছে। মুঠোফোনে একাধিকবার যোগাযোগের চেষ্টা করা হলেও রেজাউল করিম ফোন ধরেননি।\nমহিষবাথান গ্রামের নারায়ণ চন্দ্র রায় ও অসীমা বালার নাম রয়েছে টিসিবির কার্ড পাওয়া ব্যক্তিদের তালিকায়। তাঁদের পেশা ‘দিনমজুর’ ও ‘গৃহিণী’ উল্লেখ রয়েছে। টিসিবির তালিকায় ৩৯৩ ও ৩৯৪ নম্বরে রয়েছে তাঁদের নাম। খোঁজ নিয়ে জানা গেছে, নারায়ণ রায় ও অসীমা বালা সুখানপুকুর ইউনিয়ন ছাত্রলীগের সাধারণ সম্পাদক নিবিড় চন্দ্র রায়ের বাবা-মা।\nনাম প্রকাশে অনিচ্ছুক এক প্রতিবেশী বলেন, নারায়ণ চন্দ্র পেশায় সচ্ছল কৃষক। নিজস্ব পাঁচ-ছয় বিঘা জমি আছে। ছাত্রলীগ নেতা নিবিড় চন্দ্র রায় প্রভাব খাটিয়ে তাঁর বাবা-মায়ের নামে টিসিবির কার্ড নিয়ে পণ্য তুলেছেন। বাবা–মা ছাড়াও নিবিরের মামা প্রণব কুমার সরকারের নামও রয়েছে টিসিবির কার্ডের তালিকায়। নিবিড় চন্দ্র রায়ের মুঠোফোনে একাধিকবার যোগাযোগের চেষ্টা করা হয়। তিনিও ফোন ধরেননি।\nজানতে চাইলে আওয়ামী লীগের স্থানীয় রাজনীতির সঙ্গে সম্পৃক্ত ও রাজশাহী বিশ্ববিদ্যালয় ছাত্রলীগের সাবেক যুগ্ম সাধারণ সম্পাদক সাহানুর ইসলাম প্রথম আলোকে বলেন, তালিকা তৈরির দায়িত্ব পেয়ে অসচ্ছল পরিবারের বদলে কিছু নেতা নামে–বেনামে অর্ধেক কার্ড নিয়ে টিসিবির পণ্য তুলে নিয়েছেন। এতে শুধু দলের বদনামই হয়নি, প্রধানমন্ত্রীর মহতী উদ্যোগকেও তাঁরা প্রশ্নবিদ্ধ করেছেন। এসব নেতার বিরুদ্ধে দলীয় ও প্রশাসনিক ব্যবস্থা নেওয়া দরকার।\nসচেতন নাগরিক কমিটি (সনাক) বগুড়ার সভাপতি মাসুদার রহমান বলেন, এত দিন টিসিবির ভ্রাম্যমাণ ট্রাক থেকে পণ্য বিক্রির কার্যক্রম সাধারণ ভোক্তারা উপকৃত হয়েছেন। ফ্যামিলি কার্ডের মাধ্যমে দুর্নীতি, স্বজনপ্রীতি, দলীয়করণ হয়েছে। অসচ্ছল মানুষের বদলে অনেক জায়গাতেই টিসিবির পণ্য পেয়েছেন সচ্ছল নেতারা।"
    },
    {
        "url": "https://www.prothomalo.com/opinion/column/%E0%A6%B6%E0%A6%BE%E0%A6%95-%E0%A6%95%E0%A7%81%E0%A7%9C%E0%A6%BF%E0%A7%9F%E0%A7%87-%E0%A6%9A%E0%A6%BE%E0%A6%B2-%E0%A6%95%E0%A6%BF%E0%A6%A8%E0%A6%A4%E0%A7%87-%E0%A6%9A%E0%A6%BE%E0%A6%93%E0%A7%9F%E0%A6%BE-%E0%A6%85%E0%A6%B0%E0%A6%BF%E0%A7%9F%E0%A6%BE%E0%A6%A8-%E0%A6%86%E0%A6%B0-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%B2%E0%A6%BE%E0%A6%87%E0%A6%A8%E0%A7%87%E0%A6%B0-%E0%A6%97%E0%A6%B2%E0%A7%8D%E0%A6%AA-2",
        "title": "শাক কুড়িয়ে চাল কিনতে চাওয়া অরিয়ান আর টিসিবির লাইনের গল্প | প্রথম আলো",
        "meta_description": "ছোট্ট আরিয়ানকে নিয়ে বুক ভেঙে যাওয়ার অনুভূতিটা কেটে গেছে দ্রুতই। হ্যাঁ, প্রায় সবার মতোই আরিয়ানকে নিয়ে প্রথম আলোর লিখিত ও ভিডিও প্রতিবেদন দেখে কষ্টে, ক্ষোভে, ক্রোধে বুক ভেঙে যাওয়ার অনুভূতি হয়েছিল আমারও। সেই অনুভূতির মধ্যেই মনে হলো প্রথম আলোর প্রতিবেদন হয়তো আরিয়ানকে বাঁচিয়ে দেবে। কিছুটা হলেও আশ্বস্ত হলাম। কিন্তু একজন আরিয়ান নাহয় বেঁচে গেল প্রথম আলোর কল্যাণে ভাইরাল হয়ে, কিন্তু কী আছে এমন আরও লাখ লাখ আরিয়ানের ভাগ্যে?",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-04%2F4800ff21-7870-4fb7-aa13-f5393d9876a2%2Farian_prothomalo.PNG?rect=68%2C0%2C932%2C621&auto=format%2Ccompress&fmt=webp&format=webp&w=640&dpr=1.3",
        "published_date": "2022-04-26T19:00:00",
        "keywords": [
            "টিসিবি",
            "চরম দারিদ্র্য",
            "আয় বৈষম্য",
            "রাজনীতি"
        ],
        "last_scraped": "2024-10-07T15:00:04.912750",
        "source": "প্রথম আলো",
        "old": true,
        "author": "রুমিন ফারহানা",
        "content": "এই পবিত্র রমজানে আমরা যখন সবাই সাহ্‌রি আর ইফতারে কী খাব তা নিয়ে ব্যস্ত, নতুন কোন পদ রান্না করা যায়, সেটি নিয়ে আলাপ করছি পরিচিতজনদের সঙ্গে, তখন ছোট্ট শিশু আরিয়ান দেখছে তার অসুস্থ মা দিনের পর দিন ইফতার করছেন শুধু পানি দিয়ে। মা-ছেলের সংসারের সাধ্যের মধ্যে সবচেয়ে ভালো খাবারটিই এখন পানি। কিন্তু কেবল পানি দিয়ে তো আর দিন চলে না। পাঁচ বছরের ছোট্ট আরিয়ান তাই নিজেই বেরিয়ে গেছে শাক কুড়িয়ে বিক্রি করে মায়ের জন্য চাল কিনে আনবে বলে।\nকুড়ানো শাক বিক্রি করে ৮০ টাকা পেয়েছিল আরিয়ান। পাশে মেলা চলতে দেখে শাক বিক্রি করে পাওয়া ৮০ টাকা সে খরচ করে ফেলেছে মায়ের জন্য চামচ আর একটা প্লাস্টিকের কৌটা কিনে। তার কাছে তখন আছে কেবল দুই আঁটি শাক। চামচ আর প্লাস্টিকের কৌটা কিনলে আর চাল কেনার টাকা থাকবে না, এই হিসাব আরিয়ানের ছোট্ট মাথায় না ধরলেও এটুকু সে বুঝেছে যে ওই টাকা খরচ করতে হবে মায়ের প্রয়োজনীয় জিনিস কেনার জন্য। দাঁড়িয়ে শিশুদের নাগরদোলায় চক্কর খাওয়া দেখেছে আরিয়ান, কিন্তু কিছু টাকা খরচ করে নিজে সেটায় চড়েনি কিংবা নিজের জন্য কিনে ফেলেনি সস্তা কোনো খেলনা। দারিদ্র্য কী নির্মমভাবে শৈশব হরণ করে অবিশ্বাস্য রকম পরিণত করে দিয়েছে পাঁচ বছরের শিশুটিকে!\nছোট্ট আরিয়ানকে নিয়ে বুক ভেঙে যাওয়ার অনুভূতিটা কেটে গেছে দ্রুতই। হ্যাঁ, প্রায় সবার মতোই আরিয়ানকে নিয়ে প্রথম আলোর লিখিত ও ভিডিও প্রতিবেদন দেখে কষ্টে, ক্ষোভে, ক্রোধে বুক ভেঙে যাওয়ার অনুভূতি হয়েছিল আমারও। সেই অনুভূতির মধ্যেই মনে হলো প্রথম আলোর প্রতিবেদন হয়তো আরিয়ানকে বাঁচিয়ে দেবে। কিছুটা হলেও আশ্বস্ত হলাম। কিন্তু একজন আরিয়ান নাহয় বেঁচে গেল প্রথম আলোর কল্যাণে ভাইরাল হয়ে, কিন্তু কী আছে এমন আরও লাখ লাখ আরিয়ানের ভাগ্যে?\nপ্রথম আলোর ফেসবুক পাতায় আরিয়ানের যে ভিডিও শেয়ার করা হয়েছিল, এ কলাম লেখার সময় দেখলাম, সেই পোস্টে এক লাখের বেশি প্রতিক্রিয়া আছে। মন্তব্য আছে প্রায় পাঁচ হাজার। অনেক মন্তব্য পড়ে দেখলাম, তীব্র বেদনাহত মানুষ আরিয়ানের পাশে আর্থিকভাবে দাঁড়াতে চেয়েছেন। সরকারি লোকজনকেও পাঠানো হয়েছে আরিয়ানের পরিবারের পাশে দাঁড়াতে। অসংখ্য মন্তব্যের মধ্যে আছে সরকারের প্রতি, সরকারের দাবিকৃত তথাকথিত উন্নয়নের প্রতি তীব্র ক্ষোভ–ঘৃণাও।\nআরিয়ান মনে করিয়ে দিল তারই সমবয়সী প্রথম শ্রেণির ছাত্রীর কথা, যাকে নাদিয়া জান্নাত ছদ্মনামে আমাদের সামনে প্রথম আলোই এনেছিল মাস খানেক আগে। সেই প্রতিবেদনে যুক্ত করা ছবিতে দেখা যায়, টিসিবির ট্রাকের পেছনে দাঁড়ানো ছোট্ট কন্যাশিশুটির হাত পৌঁছাচ্ছে না ট্রাকের পণ্য পর্যন্ত। পরে অন্যদের সাহায্যে সেটা নিতে পারে মেয়েটি। কেন সে এসেছে, সে প্রশ্নের জবাবে বলে, ‘কী করব, আম্মু অসুস্থ। বাজার করার এত টাকা আমার আব্বুর তো নাই।’ টিসিবির ট্রাকের পেছনের লাইন নিয়ে প্রথম আলোর ধারাবাহিক প্রতিবেদনে জানা যায় আরও অনেক গল্প।\nশ্রবণ ও বাক্‌প্রতিবন্ধী মো. শফিকের বয়স আশির ওপরে। বয়স আর তীব্র অপুষ্টি তাঁর শারীরিক অবস্থাকে এতই ভঙ্গুর করে তুলেছে যে তাঁর হাতের লাঠিটি আর সোজা হয়ে দাঁড়ানো আর হাঁটার কাজে লাগে না, কাজে লাগে কোনো রকমে কুঁজো হয়ে ভারসাম্য রক্ষার কাজে। হাঁটতে সাহায্য লাগে আরেকজনের। মো. শফিকের মেয়ে নিজ সন্তান নিয়ে ব্যস্ত থাকায় তাঁর বাবাকে এক প্রতিবেশীর সহায়তায় পাঠিয়েছেন টিসিবির পণ্য আনতে।\nমো. শফিকের চেয়ে বয়স কিছুটা কম অলিউল্লাহর। ৬৫ বছর। নদীভাঙনে ভিটেমাটিসহ সর্বস্ব হারিয়ে ঢাকায় এসে রিকশা চালিয়ে পরিবারের অন্ন সংস্থান করা মানুষটি এখন লাঠি ছাড়া দাঁড়াতেও পারেন না। তিনি ক্যানসারের রোগী। এই মানুষও এসেছিলেন টিসিবির ট্রাকের পেছনে লাইন দিয়ে পণ্য নিতে। না দাঁড়িয়ে উপায় কী তাঁর? সংসার কীভাবে চলে, প্রশ্নের জবাবে তাঁর উত্তর, ‘সংসার চলে না, কোনোমতে বাইচ্চা আছি।’\nটিসিবির লাইনে আছেন এমন আরও অনেকে। ৫ বছরের ছেলেকে হাতে আর কোলে ২ মাস ২০ দিন বয়সী মেয়েকে নিয়ে আছেন রীনা বেগম। পকেটে ৩০০ টাকা নিয়ে ঘণ্টাখানেক লাইনে দাঁড়ানোর পর প্যাকেজ কিনতে ৭৯০ টাকা লাগবে জানতে পেরে হতাশ হওয়া মোস্তফা কামালও আছেন লাইনে। আছেন যমুনা রানী, যিনি শাক কুড়িয়ে বিক্রি করে দিনে ১০০ টাকা উপার্জন করে টিসিবি ট্রাকের লাইনের আশপাশে ঘোরাঘুরিই করেছেন, লাইনে দাঁড়ানোর চিন্তাও করতে পারেননি।\nএকজন শাক-কুড়ানি যমুনা রানীরই কি শুধু এই অবস্থা? ১০ হাজার টাকা বেতনে রাজধানীর ইন্দিরা রোড এলাকার একটি আবাসিক ভবনে দারোয়ানের চাকরি করা আবুল হাসিমের হাতে মাস শেষে ছিল ৪৫০ টাকা। বেতন পেয়ে শোধ করে দেওয়ার প্রতিশ্রুতিতেও পরিচিতজনদের কাছে কিছু টাকা ধার পাননি। শেষে অনেক নাটকীয়তার পর টাকা পেয়ে কিনতে পেরেছিলেন রোজার আগে ছোলা আর খেজুর যুক্ত করা ৯৭০ টাকার টিসিবির প্যাকেজ। বনানী কবরস্থানে মালির কাজ করা আবদুর রহমান নিজের পকেটে থাকা ২১০ টাকার সঙ্গে পরিচিত মানুষের কাছ থেকে ৫০০ টাকা ধার করে লাইনে দাঁড়িয়ে দেখেন প্যাকেজটি পেতে তাঁর আরও প্রয়োজন ২৬০ টাকা। অনেক কষ্টে সেটা জোগাড় করে আবার লাইনে দাঁড়ান তিনি।\nঅনেক চেষ্টা করে এই দুজন মানুষ তবু প্রয়োজনীয় টাকাটা জোগাড় করতে পেরেছিলেন। এটুকু টাকা জোগাড় করতে পারেননি এবং পারার সম্ভাবনার আশপাশেও নেই—সেই যমুনা রানীর মতো মানুষ আছেন অসংখ্য। টিসিবির লাইনে শেষ পর্যন্ত দাঁড়াতে পেরেছেন বাণিজ্যমন্ত্রী টিপু মুনশির কথায়ই ‘ভালো জামা কাপড় পরা’ মানুষ। চরম প্রয়োজন মধ্যবিত্তকেও তাঁর অহমের মাথা খেয়ে টিসিবির লাইনে দাঁড়াতে বাধ্য করেছে।\nএকেকবার টিসিবির পণ্য কিনতে পারলে একজন মানুষ ২৫০ টাকার মতো বাঁচাতে পারে। বর্তমান বাংলাদেশে লাখ লাখ পরিবারের কাছে এই ২৫০ টাকাই এত অমূল্য হয়ে উঠেছে যে সেটা বাঁচানোর জন্য তাঁরা ঘণ্টার পর ঘণ্টা প্রখর রোদে দাঁড়িয়ে টিসিবির পণ্যের ট্রাকের পেছনে লাইন দেন। এমনকি বৃষ্টিও পারে না সেই লাইনকে ছত্রভঙ্গ করতে, লাইনে ঠাঁই দাঁড়িয়ে থাকেন মানুষ।\nপ্রথম আলোর প্রতিবেদনেই জানা যায় ঢাকার জিগাতলায় বৃষ্টি আর ঝোড়ো বাতাসের কবলে পড়া এক টিসিবি ট্রাকের গল্প। প্রবল বৃষ্টির সঙ্গে বাতাসের তোপে ট্রাকে টাঙানো ত্রিপলটাও উড়ে যায় একবার। এমন ঝড়বৃষ্টিতেও দীর্ঘক্ষণ লাইনে দাঁড়িয়ে থাকা লোকজন লাইন ছেড়ে যাননি। বৃষ্টিতে ভিজেই ট্রাকের পেছনে লাইনে যে যাঁর অবস্থানে দাঁড়িয়ে ছিলেন। একপর্যায়ে বাধ্য হয়ে বৃষ্টির মধ্যেই পণ্য বিক্রি করেন পরিবেশকের বিক্রয় প্রতিনিধিরা। টিসিবির লাইনের একটি অবস্থানকে এভাবেই যক্ষের ধনের মতো আগলে রাখতে চেয়েছেন মানুষ।\nশুধু সেটাই নয়, পরবর্তী সময়ে যখন এই পণ্য পাওয়ার জন্য কার্ড দেওয়া শুরু হলো, তখন ১০০ টাকা ঘুষ দিয়ে সেই কার্ড নিয়েছেন তাঁরা। কার্ড পাওয়ার জন্য এতই মরিয়া হয়েছেন মানুষ যে কার্ড না পেয়ে অবস্থান ধর্মঘট পর্যন্ত করেছেন তাঁরা।\nআছে সবচেয়ে জরুরি পণ্য চাল না পাওয়ার কষ্ট। খুলনার আজিমুন্নেসা ট্রাক আসার স্থানে দাঁড়িয়েছিলেন সকাল ৯টায়। পণ্য দেওয়া শুরু হয়েছে দুপুর ১২টায়। এর ঘণ্টা দেড়েক পর হাতে পেয়েছেন কাঙ্ক্ষিত পণ্য। দীর্ঘ সাড়ে ৪ ঘণ্টা অপেক্ষা করে পণ্য পেয়েও খুশি হতে পারেননি তিনি, ‘এত কষ্ট করে যেসব মাল পালাম, তাতে ভালো হুয়েছে; তবে সঙ্গে কডা চাল দিলি খাইয়ে বাঁচতাম।’ একই লাইনে দাঁড়ানো মণিকা রানী, সপু মাতব্বর ও সোহরাব হোসেনও বলেন, এসব পণ্য কিনতে গিয়ে বাজার থেকে চাল কেনার টাকায় টান পড়ছে তাঁদের। বাজার থেকে, কারণ ওএমএসের লাইনে দাঁড়ালে সব সময় চাল পাওয়া যায় না, আবার পেলেও দীর্ঘ অপেক্ষায় দিনটাই মাটি হয় তাদের। দুটো লাইনে দুটো দিন দাঁড়ানো অসম্ভব তাঁদের জন্য। একই স্থান থেকে চালও দেওয়া হলে তাঁদের সুবিধা হতো, বাঁচত সময়, নষ্ট হতো না এক দিনের রোজগার।\nআবুল হাসিম কিংবা আবদুর রহমান টিসিবির যে প্যাকেজ কিনতে গিয়েছিলেন, তাতে তেল, পেঁয়াজ, চিনি আর মসুর ডালের সঙ্গে ছিল চার কেজি ছোলা আর দুই কেজি খেজুর। টিসিবির সাশ্রয়ী দামের রমজানের আগে দেওয়া অত্যাবশ্যক পণ্যগুলো কিনতে পারলে ২৫০ টাকা বাঁচানো যাবে—এটা জেনে যাঁরা ঘণ্টার পর ঘণ্টা ট্রাকের পেছনে লাইন দিয়েছেন, সেসব মানুষই নাকি ইফতারের ছোলা-খেজুর খাবে। নিত্যপ্রয়োজনীয় পণ্য জোগাড় করাটাই যাঁদের জন্য একটা চ্যালেঞ্জ, তাঁদের প্যাকেজের নামে ছোলা-খেজুর কিনতে বাধ্য করা অত্যাচারের শামিল।\nমিডিয়ায় এসব খবরের পাশাপাশি দেখেছি এসব শিরোনামের খবরও, ‘গরু মোটা চাল খায়, কুঁড়েঘর কবিতায়’, ‘দেশের ৮০ শতাংশ মানুষ সরু চাল খায়’, ‘মানুষের ক্রয়ক্ষমতা তিন গুণ বেড়েছে’, ‘রাত পোহালেই আয় বাড়ছে, আমরা অজান্তেই বড়লোক হয়ে যাচ্ছি’, ‘চালের সংকট কমাতে মানুষ যেন ভাত খাওয়া কমিয়ে অন্যান্য পুষ্টিকর খাবার বেশি করে খায়’, ‘বাংলাদেশের অর্থনীতি সিঙ্গাপুরের চেয়ে শক্তিশালী’, ‘হাতিরঝিলে গেলে মনে হয়, প্যারিস শহরের কোনো অংশে এসেছি’, ‘আকাশ থেকে ঢাকা শহরকে লস অ্যাঞ্জেলেস মনে হয়’, ‘বিশ্ব এখন বাংলাদেশের উন্নয়নের রহস্য জানতে চায়’ ইত্যাদি।\nচারপাশের পরস্পরবিরোধী এসব সংবাদের মধ্যে মাথায় ঘোরে ইসলামের দ্বিতীয় খলিফা উমর ইবনুল খাত্তাব (র.)-এর একটা উক্তি, ‘ইউফ্রেটিসের তীরে একটি কুকুরও যদি ক্ষুধার্ত অবস্থায় মারা যায়, তাহলে আমি উমর আমার ওপর অর্পিত দায়িত্বের ব্যর্থতার জন্য দায়ী হব।’\n• রুমিন ফারহানা বিএনপিদলীয় সাংসদ ও হুইপ এবং বাংলাদেশ সুপ্রিম কোর্টের আইনজীবী"
    },
    {
        "url": "https://www.prothomalo.com/bangladesh/capital/%E0%A6%A8%E0%A6%BF%E0%A6%AE%E0%A7%8D%E0%A6%A8-%E0%A6%86%E0%A7%9F%E0%A7%87%E0%A6%B0-%E0%A6%AE%E0%A6%BE%E0%A6%A8%E0%A7%81%E0%A6%B7-%E0%A6%88%E0%A6%A6%E0%A7%87%E0%A6%B0-%E0%A6%86%E0%A6%97%E0%A7%87-%E0%A6%AA%E0%A6%BE%E0%A6%9A%E0%A7%8D%E0%A6%9B%E0%A7%87%E0%A6%A8%E0%A6%BE-%E0%A6%AB%E0%A7%8D%E0%A6%AF%E0%A6%BE%E0%A6%AE%E0%A6%BF%E0%A6%B2%E0%A6%BF-%E0%A6%95%E0%A6%BE%E0%A6%B0%E0%A7%8D%E0%A6%A1",
        "title": "নিম্ন আয়ের মানুষ ঈদের আগে পাচ্ছে না ‘ফ্যামিলি কার্ড’ | প্রথম আলো",
        "meta_description": "তালিকা করতে না পারায় ঢাকার দুই সিটি করপোরেশন ও বরিশাল সিটি করপোরেশন এলাকার নিম্ন আয়ের মানুষকে এখনো সুলভ মূল্যে পণ্য কেনার ‘ফ্যামিলি কার্ড’ দেওয়া সম্ভব হয়নি। সাধারণ মানুষ আশা করেছিল, তারা রোজায় ফ্যামিলি কার্ড দিয়ে পণ্য কিনতে পারবে। ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-02%2F85afe01e-3f79-42f0-9fd9-bd1f1fdf6769%2F01.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-04-30T09:43:00",
        "keywords": [
            "বরিশাল সিটি করপোরেশন",
            "ঈদুল ফিতর",
            "বিশেষ সংবাদ",
            "টিসিবি",
            "নিত্য পণ্য",
            "ঢাকা দক্ষিণ সিটি করপোরেশন",
            "ঢাকা উত্তর সিটি করপোরেশন"
        ],
        "last_scraped": "2024-10-07T15:00:23.308239",
        "source": "প্রথম আলো",
        "old": true,
        "author": "ড্রিঞ্জা চাম্বুগং",
        "content": "তালিকা করতে না পারায় ঢাকার দুই সিটি করপোরেশন ও বরিশাল সিটি করপোরেশন এলাকার নিম্ন আয়ের মানুষকে এখনো সুলভ মূল্যে পণ্য কেনার ‘ফ্যামিলি কার্ড’ দেওয়া সম্ভব হয়নি। সাধারণ মানুষ আশা করেছিল, তারা রোজায় ফ্যামিলি কার্ড দিয়ে পণ্য কিনতে পারবে। সেটা সম্ভব হয়নি। পবিত্র ঈদুল ফিতরের আগে কার্ড দেওয়ার সুযোগও নেই।\nবাণিজ্য মন্ত্রণালয়ের উদ্যোগে গত ২০ মার্চ সারা দেশের এক কোটি পরিবারকে ফ্যামিলি কার্ড দেওয়ার কাজ শুরু হয়। শুরুতেই ঢাকা উত্তর ও ঢাকা দক্ষিণ সিটি করপোরেশন এবং বরিশাল সিটি করপোরেশনের নিম্ন আয়ের মানুষকে এর আওতায় রাখা হয়নি। সেখানেও কারণ ছিল তালিকার অভাব। \nঅবশ্য ৪ এপ্রিল বাণিজ্য মন্ত্রণালয় এক পরিপত্র জারি করে জানায়, এই তিন সিটিতেও ফ্যামিলি কার্ডের মাধ্যমে সরকারি সংস্থা ট্রেডিং করপোরেশন অব বাংলাদেশের (টিসিবি) পণ্য বিক্রি হবে। এ জন্য ৩০ এপ্রিলের মধ্যে তালিকা করে তথ্যপ্রযুক্তি বিভাগকে পাঠাতে হবে। আর কার্ডের মাধ্যমে পণ্য বিক্রি শুরু হবে আগামী ১৫ মে, অর্থাৎ ঈদের পরে।\nতিন সিটি করপোরেশন কর্তৃপক্ষ জানিয়েছে, তারা তালিকা তৈরির কাজ করছে। তবে নির্ধারিত সময়ে সেটা সম্ভব হচ্ছে না। ঢাকা উত্তর সিটি করপোরেশনের প্রধান নির্বাহী কর্মকর্তা (সিইও) সেলিম রেজা প্রথম আলোকে বলেন, তালিকা প্রণয়নের যে সময়সূচি দেওয়া হয়েছে, তাতে এটা দৃশ্যমান যে ঈদের আগে এই সুবিধা দেওয়া সম্ভব হচ্ছে না। তবে তালিকা তৈরি ও কার্ড বিতরণের বিষয়টি শতভাগ স্বচ্ছ করার পদক্ষেপ নেওয়া হয়েছে।\nঅবশ্য সংশ্লিষ্ট ব্যক্তি ও নিম্ন আয়ের মানুষেরা বলছেন, শুরুতেই উদ্যোগ নিলে তিন সিটির নিম্ন আয়ের মানুষ আগেই ফ্যামিলি কার্ড পেতেন। রোজা ও ঈদে তাঁরা কম দামে নিত্যপণ্য কিনতে পারতেন।\nফ্যামিলি কার্ড দেখিয়ে একটি পরিবার দুই দফায় প্রতিবার ১১০ টাকা দরে ২ লিটার সয়াবিন তেল, ৫৫ টাকা কেজি দরে ২ কেজি চিনি ও ৬৫ টাকা দরে ২ কেজি মসুর ডাল (মোটা দানা) কিনতে পারেন। অর্থাৎ এই তিনটি পণ্য কিনতে এক দফায় একজন ক্রেতার লাগে ৪৬০ টাকা। বাজার থেকে সমপরিমাণ পণ্য কিনতে প্রায় আড়াই শ টাকা বেশি লাগে।\nযেমন বাজারে এখন প্রতি লিটার বোতলজাত সয়াবিন তেলের নির্ধারিত দাম ১৬০ টাকা। যদিও বিক্রি হচ্ছে ১৭০ টাকায়। এই তেল টিসিবির কাছ থেকে কেনা যায় ১১০ টাকা দরে।\nনিত্যপণ্যের দাম ব্যাপকভাবে বেড়ে যাওয়ায় সারা দেশেই ফ্যামিলি কার্ড নিতে মানুষের মধ্যে ব্যাপক আগ্রহ দেখা গেছে। এমনকি প্রভাবশালীদের সঙ্গে ঘনিষ্ঠতার সুযোগে অনেক সচ্ছল পরিবারও ফ্যামিলি কার্ড নিয়েছে। ঢাকা উত্তর, দক্ষিণ ও বরিশাল সিটি করপোরেশনে ফ্যামিলি কার্ড দেওয়া না হলেও টিসিবি কম দামে নিত্যপণ্য বিক্রি কার্যক্রম চালিয়েছে।\nঅনেক ক্ষেত্রে দেখা গেছে, অনেকে প্রায় প্রতিদিনই লাইনে দাঁড়িয়ে পণ্য কিনতে পেরেছেন। অনেকে কোথায় বিক্রি হয়, সেটা আগে জানতে না পারা, ঘণ্টার পর ঘণ্টা লাইনে দাঁড়াতে না পারার কারণে পণ্য কিনতে পারেননি। ফলে সরকারের ভর্তুকি মূল্যের পণ্যের সুফল অনেক নিম্ন আয়ের পরিবার পায়নি।\nঢাকায়ও ফ্যামিলি কার্ড দেওয়ার দাবিতে গত ২৫ মার্চ দক্ষিণ সিটি করপোরেশনের পূর্ব জুরাইন এলাকায় ৫৩ নম্বর ওয়ার্ড কাউন্সিলরের কার্যালয়ের সামনে অবস্থান কর্মসূচি পালন করেন ওই ওয়ার্ডের বাসিন্দারা। এর বাইরে জাতীয় প্রেসক্লাবে অনুষ্ঠিত বিভিন্ন সংগঠনের মানববন্ধন এবং বিক্ষোভ-সমাবেশেও বস্তিবাসীকে কার্ড দেওয়ার দাবি জানানো হয়।\nবাণিজ্য মন্ত্রণালয়ের পরিপত্রে ঢাকা উত্তর সিটিতে ৬ লাখ, দক্ষিণ সিটিতে ৭ লাখ এবং বরিশাল সিটি করপোরেশনের ৯০ হাজার পরিবারকে ফ্যামিলি কার্ড দেওয়ার কথা জানানো হয়।\nঢাকা দক্ষিণ সিটির জনসংযোগ কর্মকর্তা আবু নাছের প্রথম আলোকে জানান, কাদের এই কার্ড দেওয়া হবে, সেই তালিকা তৈরির জন্য ১২ এপ্রিল ওয়ার্ড কাউন্সিলরদের চিঠি দেওয়া হয়েছে। ৩০ এপ্রিলের (আজ শনিবার) মধ্যে তালিকা চূড়ান্ত করে জমা দেওয়ার কথা।\nঢাকা উত্তর সিটি করপোরেশনও তালিকা তৈরির কাজ চলছে বলে জানিয়েছে। এদিকে বরিশাল সিটি করপোরেশনে তালিকার অভাবে নিম্ন আয়ের মানুষ করোনাকালে সরকারের দেওয়া নগদ সহায়তা পাননি। এবারও এখন পর্যন্ত ফ্যামিলি কার্ড পাননি দরিদ্র ব্যক্তিরা।\nবরিশাল সিটি করপোরেশনের জনসংযোগ কর্মকর্তা স্বপন কুমার দাস প্রথম আলোকে বলেন, তালিকা তৈরির কিছু কাজ এখনো বাকি আছে, যা ঈদের পর এক সপ্তাহের মধ্যে হয়ে যাবে।\nনিম্ন আয়ের মানুষেরা বলছেন, রোজায় বাজারে নিত্যপণ্যের দাম বেশি ছিল। ঈদের আগে আরও বেড়েছে। রোজা ও ঈদেই কার্ড বেশি প্রয়োজন ছিল।\nরাজধানীর তুরাগের হরিরামপুর এলাকার বাসিন্দা সোলায়মান মিয়া প্রথম আলোকে বলেন, ঈদের আগে এই কার্ড পেলে উপকার হতো। কারণ, ঈদেই মানুষের বেশি প্রয়োজন।"
    },
    {
        "url": "https://www.prothomalo.com/bangladesh/district/%E0%A6%B8%E0%A7%9F%E0%A6%BE%E0%A6%AC%E0%A6%BF%E0%A6%A8-%E0%A6%A4%E0%A7%87%E0%A6%B2%E0%A7%87%E0%A6%B0-%E0%A6%AC%E0%A7%8B%E0%A6%A4%E0%A6%B2-%E0%A6%96%E0%A7%81%E0%A6%B2%E0%A7%87-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF%E0%A6%B0-%E0%A6%A6%E0%A6%BE%E0%A7%9F%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%A1%E0%A6%BF%E0%A6%B2%E0%A6%BE%E0%A6%B0%E0%A6%95%E0%A7%87-%E0%A6%9C%E0%A6%B0%E0%A6%BF%E0%A6%AE%E0%A6%BE%E0%A6%A8%E0%A6%BE",
        "title": "সয়াবিন তেলের বোতল খুলে বিক্রির দায়ে টিসিবির ডিলারকে জরিমানা | প্রথম আলো",
        "meta_description": "আজ মঙ্গলবার সকালে উপজেলা সদর বাজারে অভিযান চালিয়ে এই জরিমানা করে জাতীয় ভোক্তা অধিকার সংরক্ষণ অধিদপ্তর নওগাঁ জেলা কার্যালয়।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-05%2F59dcbcb1-27f8-4e49-aa89-dede843412ad%2FNaogaon_DH0619_20220510_IMG_20220304_WA0001.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-05-10T16:38:00",
        "keywords": [
            "টিসিবি",
            "সয়াবিন তেল",
            "নওগাঁ",
            "রাজশাহী",
            "রাজশাহী বিভাগ"
        ],
        "last_scraped": "2024-10-07T15:00:41.896014",
        "source": "প্রথম আলো",
        "old": true,
        "author": "প্রতিনিধি",
        "content": "নওগাঁর মহাদেবপুর উপজেলায় টিসিবির সয়াবিন তেলের বোতল খুলে খোলাবাজারে বিক্রির দায়ে এক ডিলারকে ১০ হাজার টাকা এবং নির্ধারিত দাম থেকে অতিরিক্ত দামে তেল বিক্রির অপরাধে অপর এক ব্যবসায়ীকে পাঁচ হাজার টাকা জরিমানা করা হয়েছে। \nআজ মঙ্গলবার সকালে উপজেলা সদর বাজারে অভিযান চালিয়ে এই জরিমানা করে জাতীয় ভোক্তা অধিকার সংরক্ষণ অধিদপ্তর নওগাঁ জেলা কার্যালয়।\nজেলা কার্যালয়ের সহকারী পরিচালক শামিম আহমেদ এ অভিযান পরিচালনা করেন। এ সময় মহাদেবপুর উপজেলার খাদ্য পরিদর্শক অরুণ চন্দ্র ও মহাদেবপুর থানা-পুলিশের সদস্যরা অভিযান চালাতে সহায়তা করেন।\nজেলা কার্যালয় সূত্রে জানা যায়, টিসিবির সয়াবিন তেল আত্মসাৎ করে বোতল খুলে খোলা বাজারে বিক্রির দায়ে টিসিবির ডিলার ও উপজেলা সদর বাজারে জাহান ভ্যারাইটিজ স্টোরের মালিক মাসুদুর রহমানকে ১০ হাজার টাকা করা হয়েছে। এ সময় তাঁর গুদাম থেকে টিসিবির সিল মারা দুই লিটারের ৭০টি বোতল উদ্ধার করা হয়েছে। এ ছাড়া একজন ভোক্তার লিখিত অভিযোগের ভিত্তিতে সদর বাজারের রনি ভ্যারাইটিজ নামের একটি দোকানে অভিযান চালিয়ে নির্ধারিত দামের চেয়ে অতিরিক্ত দামে সয়াবিন তেল বিক্রির দায়ে দোকানটির মালিক জীবন দাসকে পাঁচ হাজার টাকা জরিমানা করা হয়েছে।\nজেলা কার্যালয়ের সহকারী পরিচালক শামিম আহমেদ বলেন, তেলসহ খাদ্যপণ্যের দাম নিয়ন্ত্রণে ভোক্তা অধিকার সংরক্ষণ অধিদপ্তর নিয়মিতভাবে বাজার পরিস্থিতি পর্যবেক্ষণ করে আসছে। খাদ্যপণ্য নিয়ে কারও বিরুদ্ধে অনৈতিক কর্মকাণ্ডের প্রমাণ পেলে সঙ্গে সঙ্গে ব্যবস্থা নেওয়া হচ্ছে। অসাধু ব্যবসায়ীদের বিরুদ্ধে সুনির্দিষ্ট অভিযোগ দিয়ে সহযোগিতার জন্য ভোক্তাদের প্রতি আহ্বান জানিয়েছেন তিনি।"
    },
    {
        "url": "https://www.prothomalo.com/business/industry/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%A4%E0%A7%87-%E0%A6%B8%E0%A7%9F%E0%A6%BE%E0%A6%AC%E0%A6%BF%E0%A6%A8%E0%A7%87%E0%A6%B0-%E0%A6%AE%E0%A6%9C%E0%A7%81%E0%A6%A4-%E0%A6%AA%E0%A6%B0%E0%A7%8D%E0%A6%AF%E0%A6%BE%E0%A6%AA%E0%A7%8D%E0%A6%A4-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF-%E0%A6%B6%E0%A7%81%E0%A6%B0%E0%A7%81-%E0%A7%A7%E0%A7%AC-%E0%A6%AE%E0%A7%87",
        "title": "টিসিবিতে সয়াবিনের মজুত পর্যাপ্ত, বিক্রি শুরু ১৬ মে | প্রথম আলো",
        "meta_description": "বাজারে ভোজ্যতেলের দাম আরেক দফা বেড়েছে। প্রতি লিটার সয়াবিন তেলের দাম ১৯৮ টাকা। এ সময়ে স্বল্প আয়ের মানুষের জন্য সরকারি সংস্থা ট্রেডিং করপোরেশন অব বাংলাদেশের (টিসিবি) পণ্য বিক্রি কার্যক্রমও বন্ধ। নিত্যপণ্যের বাজারে অস্থিরতার মধ্যে টিসিবির আগামী দিনের কার্যক্রম নিয়ে প্রথম আলোর সঙ্গে কথা বলেছেন প্রতিষ্ঠানটির চেয়ারম্যান ব্রিগেডিয়ার জেনারেল মো. আরিফুল হাসান।",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2022-05-11T10:33:00",
        "keywords": [
            "টিসিবি",
            "নিত্য পণ্য",
            "দ্রব্যমূল্য"
        ],
        "last_scraped": "2024-10-07T15:00:57.768478",
        "source": "প্রথম আলো",
        "old": true,
        "author": "বাণিজ্য ডেস্ক",
        "content": "প্রশ্ন : প্রথম আলো: ভোজ্যতেলের দাম আবার বেড়েছে, সাধারণ মানুষ নিত্যপণ্যের দাম নিয়ে অস্বস্তিতে। টিসিবির নিয়মিত কার্যক্রম এখন বন্ধ, কবে শুরু হচ্ছে?\nপ্রথম আলো: ভোজ্যতেলের দাম আবার বেড়েছে, সাধারণ মানুষ নিত্যপণ্যের দাম নিয়ে অস্বস্তিতে। টিসিবির নিয়মিত কার্যক্রম এখন বন্ধ, কবে শুরু হচ্ছে?\nমো. আরিফুল হাসান: রমজান মাসে আমরা নিয়মিত কার্যক্রম চালিয়েছি। এর মধ্যে ঈদ চলে আসে। এই বিরতিতে প্রস্তুতিটা আরেকটু গুছিয়ে নিয়েছি। ১৬ মে থেকে আবার নিয়মিত কার্যক্রম শুরু হবে। টিসিবিকে এখন সক্ষমতার তুলনায় বেশি কাজ করতে হচ্ছে। কিছুদিন আগেও প্রতি মাসে ২০ থেকে ৩০ লাখ লোককে পণ্য দেওয়া হতো। বাজার অস্থির হলে সেটা ৫০ লাখে উন্নীত করার পরিকল্পনা নেওয়া হয়। কিন্তু সরকারের সিদ্ধান্তে এক কোটি লোককে পণ্য দিতে হচ্ছে। সীমিত লোকবল নিয়ে এ রকম কর্মযজ্ঞ পরিচালনা করা বেশ কষ্টসাধ্য। এর মধ্যেও সাধারণ মানুষের কাছে সরকারের বেঁধে দেওয়া মূল্যে পণ্য পৌঁছে দিতে সাধ্যমতো চেষ্টা করছি।\nমো. আরিফুল হাসান: রমজান মাসে আমরা নিয়মিত কার্যক্রম চালিয়েছি। এর মধ্যে ঈদ চলে আসে। এই বিরতিতে প্রস্তুতিটা আরেকটু গুছিয়ে নিয়েছি। ১৬ মে থেকে আবার নিয়মিত কার্যক্রম শুরু হবে। টিসিবিকে এখন সক্ষমতার তুলনায় বেশি কাজ করতে হচ্ছে। কিছুদিন আগেও প্রতি মাসে ২০ থেকে ৩০ লাখ লোককে পণ্য দেওয়া হতো। বাজার অস্থির হলে সেটা ৫০ লাখে উন্নীত করার পরিকল্পনা নেওয়া হয়। কিন্তু সরকারের সিদ্ধান্তে এক কোটি লোককে পণ্য দিতে হচ্ছে। সীমিত লোকবল নিয়ে এ রকম কর্মযজ্ঞ পরিচালনা করা বেশ কষ্টসাধ্য। এর মধ্যেও সাধারণ মানুষের কাছে সরকারের বেঁধে দেওয়া মূল্যে পণ্য পৌঁছে দিতে সাধ্যমতো চেষ্টা করছি।\nপ্রশ্ন : প্রথম আলো: টিসিবিতে সয়াবিন তেলের কোনো সংকট আছে কি না? আর আপনারা এখন কোন পণ্যগুলো বিক্রি করবেন?\nপ্রথম আলো: টিসিবিতে সয়াবিন তেলের কোনো সংকট আছে কি না? আর আপনারা এখন কোন পণ্যগুলো বিক্রি করবেন?\nমো. আরিফুল হাসান: এ মাসে তেল, চিনি ও ডাল বিক্রি করব। পাশাপাশি রোজায় কিছু ছোলা অবিক্রীত থেকে গিয়েছিল। সেগুলোও বিক্রির তালিকায় থাকবে। কেউ নিতে চাইলে নিতে পারবেন। মে মাসের জন্য ৭০ থেকে ৮০ লাখ লিটার সয়াবিন আছে গুদামে। আর জুনের জন্য আরও তিন কোটি লিটার সয়াবিন কেনার প্রক্রিয়া চলমান রয়েছে। অর্থাৎ নিয়মিত কার্যক্রম পরিচালনার জন্য যে পরিমাণে সয়াবিনের দরকার তা মজুত আছে। ঈদের আগে ১১০ টাকা দরে সর্বোচ্চ ২ লিটার সয়াবিন তেল ক্রেতাদের দিয়েছি। এ মাসের দাম এখনো নির্ধারণ করা হয়নি। বিক্রি শুরু করার আগে বৈঠক করে এ ব্যাপারে সিদ্ধান্ত নেওয়া হবে।\nমো. আরিফুল হাসান: এ মাসে তেল, চিনি ও ডাল বিক্রি করব। পাশাপাশি রোজায় কিছু ছোলা অবিক্রীত থেকে গিয়েছিল। সেগুলোও বিক্রির তালিকায় থাকবে। কেউ নিতে চাইলে নিতে পারবেন। মে মাসের জন্য ৭০ থেকে ৮০ লাখ লিটার সয়াবিন আছে গুদামে। আর জুনের জন্য আরও তিন কোটি লিটার সয়াবিন কেনার প্রক্রিয়া চলমান রয়েছে। অর্থাৎ নিয়মিত কার্যক্রম পরিচালনার জন্য যে পরিমাণে সয়াবিনের দরকার তা মজুত আছে। ঈদের আগে ১১০ টাকা দরে সর্বোচ্চ ২ লিটার সয়াবিন তেল ক্রেতাদের দিয়েছি। এ মাসের দাম এখনো নির্ধারণ করা হয়নি। বিক্রি শুরু করার আগে বৈঠক করে এ ব্যাপারে সিদ্ধান্ত নেওয়া হবে।\nপ্রশ্ন : প্রথম আলো: টিসিবির কার্যক্রম চালাতে কী ধরনের চ্যালেঞ্জ মোকাবিলা করছেন?\nপ্রথম আলো: টিসিবির কার্যক্রম চালাতে কী ধরনের চ্যালেঞ্জ মোকাবিলা করছেন?\nমো. আরিফুল হাসান: মাঠপর্যায়ে কাজ চালাতে আমাদের সামনে চ্যালেঞ্জ হচ্ছে, পণ্যগুলো সুষ্ঠুভাবে জনগণের কাছে পৌঁছানো। কারণ, আমাদের লোকবলের তীব্র সংকট রয়েছে। সবাইকে অতিরিক্ত চাপ নিয়ে কাজ করতে হচ্ছে। আমাদের সক্ষমতার তিন গুণ লোকের কাছে পণ্য পৌঁছাতে হচ্ছে। ঈদের আগে এটা করতে গিয়ে জেলা প্রশাসনসহ অন্যদের সহযোগিতাও নিতে হয়েছে। এ জন্য চলতি মাসে হয়তো এক কোটি লোকের হাতে পণ্য পৌঁছানো সম্ভব হবে না। তবে আমাদের চেষ্টা থাকবে। তা ছাড়া আমাদের গুদামেরও সংকট আছে। ঢাকায় জায়গা ভাড়া নিয়ে কোনোমতে কাজ চালানো গেলেও, আঞ্চলিক কার্যালয়গুলোতে সংকট লেগেই আছে। এসব সক্ষমতা বাড়ানো না গেলে এক কোটি লোকের হাতে পণ্য পৌঁছানো বেশ চ্যালেঞ্জের হবে।\nমো. আরিফুল হাসান: মাঠপর্যায়ে কাজ চালাতে আমাদের সামনে চ্যালেঞ্জ হচ্ছে, পণ্যগুলো সুষ্ঠুভাবে জনগণের কাছে পৌঁছানো। কারণ, আমাদের লোকবলের তীব্র সংকট রয়েছে। সবাইকে অতিরিক্ত চাপ নিয়ে কাজ করতে হচ্ছে। আমাদের সক্ষমতার তিন গুণ লোকের কাছে পণ্য পৌঁছাতে হচ্ছে। ঈদের আগে এটা করতে গিয়ে জেলা প্রশাসনসহ অন্যদের সহযোগিতাও নিতে হয়েছে। এ জন্য চলতি মাসে হয়তো এক কোটি লোকের হাতে পণ্য পৌঁছানো সম্ভব হবে না। তবে আমাদের চেষ্টা থাকবে। তা ছাড়া আমাদের গুদামেরও সংকট আছে। ঢাকায় জায়গা ভাড়া নিয়ে কোনোমতে কাজ চালানো গেলেও, আঞ্চলিক কার্যালয়গুলোতে সংকট লেগেই আছে। এসব সক্ষমতা বাড়ানো না গেলে এক কোটি লোকের হাতে পণ্য পৌঁছানো বেশ চ্যালেঞ্জের হবে।\nপ্রশ্ন : প্রথম আলো: এসব সংকট থেকে উত্তরণ ও বিতরণ ব্যবস্থাপনা নিয়ে কী উদ্যোগ নিচ্ছেন?\nপ্রথম আলো: এসব সংকট থেকে উত্তরণ ও বিতরণ ব্যবস্থাপনা নিয়ে কী উদ্যোগ নিচ্ছেন?\nমো. আরিফুল হাসান: জনবল সংকটের কথা আমরা মন্ত্রণালয়কে জানিয়েছি। ইতিমধ্যে এই সমস্যা সমাধানে কাজ শুরু হয়েছে। তবে লম্বা প্রক্রিয়া শেষ হতে কিছুটা সময় লাগবে। ময়মনসিংহে আমাদের নতুন একটা গুদাম হয়েছে, এতে সংকট কিছুটা কাটবে। তবে একটি নির্দিষ্ট সময়ে (সাধারণত এক মাস) পণ্যের মজুত করতে প্রায় এক লাখ মেট্রিক টন ধারণক্ষমতার গুদামের প্রয়োজন হয়। সেখানে ভাড়া জায়গাসহ এখন আমাদের গুদামের ধারণক্ষমতা মাত্র ৪০ হাজার মেট্রিক টন। এ ছাড়া বিতরণ ব্যবস্থাপনায় পরিবর্তন আনতে ঢাকার দুই সিটি করপোরেশনকে ১২ লাখ কার্ড তৈরি করার দায়িত্ব দেওয়া হয়েছে। পর্যায়ক্রমে সারা দেশে ডিজিটাল কার্ড দেওয়ার চেষ্টা থাকবে। তাতে তদারকি কার্যক্রমে সুবিধা হবে।\nমো. আরিফুল হাসান: জনবল সংকটের কথা আমরা মন্ত্রণালয়কে জানিয়েছি। ইতিমধ্যে এই সমস্যা সমাধানে কাজ শুরু হয়েছে। তবে লম্বা প্রক্রিয়া শেষ হতে কিছুটা সময় লাগবে। ময়মনসিংহে আমাদের নতুন একটা গুদাম হয়েছে, এতে সংকট কিছুটা কাটবে। তবে একটি নির্দিষ্ট সময়ে (সাধারণত এক মাস) পণ্যের মজুত করতে প্রায় এক লাখ মেট্রিক টন ধারণক্ষমতার গুদামের প্রয়োজন হয়। সেখানে ভাড়া জায়গাসহ এখন আমাদের গুদামের ধারণক্ষমতা মাত্র ৪০ হাজার মেট্রিক টন। এ ছাড়া বিতরণ ব্যবস্থাপনায় পরিবর্তন আনতে ঢাকার দুই সিটি করপোরেশনকে ১২ লাখ কার্ড তৈরি করার দায়িত্ব দেওয়া হয়েছে। পর্যায়ক্রমে সারা দেশে ডিজিটাল কার্ড দেওয়ার চেষ্টা থাকবে। তাতে তদারকি কার্যক্রমে সুবিধা হবে।"
    },
    {
        "url": "https://www.prothomalo.com/business/%E0%A6%B8%E0%A7%8B%E0%A6%AE%E0%A6%AC%E0%A6%BE%E0%A6%B0-%E0%A6%A5%E0%A7%87%E0%A6%95%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%9F%E0%A7%8D%E0%A6%B0%E0%A6%BE%E0%A6%95%E0%A7%87-%E0%A7%A7%E0%A7%A7%E0%A7%A6-%E0%A6%9F%E0%A6%BE%E0%A6%95%E0%A6%BE%E0%A7%9F-%E0%A6%B8%E0%A7%9F%E0%A6%BE%E0%A6%AC%E0%A6%BF%E0%A6%A8-%E0%A6%A4%E0%A7%87%E0%A6%B2",
        "title": "সোমবার থেকে টিসিবির ট্রাকে ১১০ টাকায় সয়াবিন তেল | প্রথম আলো",
        "meta_description": "টিসিবির ট্রাক থেকে একজন ক্রেতা ১১০ টাকা করে সর্বোচ্চ ২ লিটার সয়াবিন তেল কিনতে পারবেন।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-10%2F63796ef5-eecf-4d35-9c89-6a4c7265040c%2F7.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-05-11T22:58:00",
        "keywords": [
            "সয়াবিন তেল",
            "টিসিবি"
        ],
        "last_scraped": "2024-10-07T15:01:15.808864",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "আগামী সোমবার (১৬ মে) থেকে আবার ট্রাকে করে ভোক্তাদের জন্য সাশ্রয়ী মূল্যে পণ্য বিক্রি শুরু করতে যাচ্ছে সরকারি সংস্থা ট্রেডিং করপোরেশন অব বাংলাদেশ (টিসিবি)। এখান থেকে একজন ক্রেতা ১১০ টাকা করে সর্বোচ্চ ২ লিটার সয়াবিন তেল কিনতে পারবেন।\nবুধবার টিসিবির দায়িত্বপ্রাপ্ত তথ্য কর্মকর্তা হুমায়ুন কবির স্বাক্ষরিত এক বিজ্ঞপ্তিতে এ তথ্য জানিয়েছেন।\nজানা গেছে, সারা দেশে টিসিবির ভ্রাম্যমাণ ট্রাক সেলের ডিলার পয়েন্টগুলোয় সয়াবিন তেল, চিনি, মসুর ডাল ও ছোলা বিক্রি করা হবে। এ কার্যক্রম চলবে ৩০ মে পর্যন্ত।\nটিসিবির ট্রাক থেকে সয়াবিন তেল প্রতি লিটার ১১০ টাকায়, চিনি প্রতি কেজি ৫৫ টাকা, মসুর ডাল প্রতি কেজি ৬৫ টাকায় ও গত মাসের অবশিষ্ট ছোলা ৫০ টাকা কেজি দরে বিক্রি করা হবে। একজন ক্রেতা সর্বোচ্চ ২ লিটার তেল, ২ কেজি চিনি, ২ কেজি ডাল ও চাহিদা অনুসারে ছোলা কিনতে পারবেন।\nরোজার আগে এক দফা বৃদ্ধির পর বোতলজাত প্রতি লিটার সয়াবিন তেল বাজারে ১৬৮ টাকায় বিক্রি হয়েছে। পরে ৩০ শতাংশ মূল্য সংযোজন কর (ভ্যাট) কমিয়ে সরকার প্রতি লিটার বোতলজাত তেলের দাম ১৬০ টাকা নির্ধারণ করে দেয়। এরপর ঈদের আগে হঠাৎ বাজারে আবার সয়াবিন তেলের সংকট শুরু হয়। এ সময় বাজারে সয়াবিন তেলের দাম অস্বাভাবিক বেড়ে যায়।\nপরে ৫ মে বাণিজ্যসচিবের সঙ্গে মিলমালিকদের বৈঠকের পর বোতলজাত প্রতি লিটার সয়াবিনের দাম নতুন করে ৩৮ টাকা বাড়িয়ে ১৯৮ টাকা নির্ধারণ করা হয়। কিন্তু নিম্ন আয়ের পরিবারগুলোকে সাশ্রয়ী ও ভর্তুকি মূল্যে পণ্য দেওয়ার জন্য প্রতি লিটার ১১০ টাকা দরেই বিক্রি করার কথা জানিয়েছে টিসিবি।"
    },
    {
        "url": "https://www.prothomalo.com/business/economics/%E0%A6%98%E0%A7%8B%E0%A6%B7%E0%A6%A3%E0%A6%BE-%E0%A6%A6%E0%A6%BF%E0%A7%9F%E0%A7%87%E0%A6%93-%E0%A6%AA%E0%A6%A3%E0%A7%8D%E0%A6%AF-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF-%E0%A6%B8%E0%A7%8D%E0%A6%A5%E0%A6%97%E0%A6%BF%E0%A6%A4-%E0%A6%95%E0%A6%B0%E0%A6%B2-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF",
        "title": "ঘোষণা দিয়েও পণ্য বিক্রি স্থগিত করল টিসিবি | প্রথম আলো",
        "meta_description": "সরকারি সংস্থা ট্রেডিং করপোরেশন অব বাংলাদেশ (টিসিবি) ট্রাক সেলের মাধ্যমে আজ সোমবার থেকে প্রতি লিটার সয়াবিন ১১০ টাকায় বিক্রি করার কথা ছিল। গত বুধবার এমনটাই ঘোষণা দিয়েছিল সংস্থাটি। ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo%2Fimport%2Fmedia%2F2016%2F05%2F29%2F26b9b97016862a974cbf08f4a1ff0b3c-13.jpg?rect=70%2C0%2C845%2C563&auto=format%2Ccompress&fmt=webp&format=webp&w=640&dpr=1.3",
        "published_date": "2022-05-16T09:14:00",
        "keywords": [
            "সয়াবিন তেল",
            "অর্থনীতি",
            "নিত্য পণ্য",
            "টিসিবি",
            "বাণিজ্য",
            "বাজার"
        ],
        "last_scraped": "2024-10-07T15:01:32.878937",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "সরকারি সংস্থা ট্রেডিং করপোরেশন অব বাংলাদেশ (টিসিবি) ট্রাক সেলের মাধ্যমে আজ সোমবার থেকে প্রতি লিটার সয়াবিন ১১০ টাকায় বিক্রি করার কথা ছিল। গত বুধবার এমনটাই ঘোষণা দিয়েছিল সংস্থাটি। তবে গতকাল রোববার রাতে হঠাৎ সেটি স্থগিত করেছে টিসিবি।\nসংস্থাটি গত রাতে এক সংবাদ বিজ্ঞপ্তিতে বিষয়টি জানায়। ট্রাক সেল বন্ধের কারণ হিসেবে টিসিবি বলেছে, বিক্রয় কার্যক্রম সুশৃঙ্খলভাবে পরিচালনা ও প্রকৃত সুবিধাভোগীর কাছে নিত্যপ্রয়োজনীয় পণ্য সাশ্রয়ী মূল্যে পোঁছানোর লক্ষ্যে সরকার নীতিগতভাবে ফ্যামিলি কার্ডের মাধ্যমে টিসিবির পণ্য (ভোজ্য তেল, মসুর ডাল, চিনি) বিক্রির সিদ্ধান্ত নিয়েছে। \nতবে ঢাকা উত্তর, দক্ষিণ ও বরিশাল সিটি করপোরেশনে ফ্যামিলি কার্ড প্রণয়ন ও বিতরণের কার্যক্রম শেষ না হওয়ায় ১৬ থেকে ৩০ মে পর্যন্ত ট্রাক সেলের মাধ্যমে ভর্তুকি মূল্যে সয়াবিন তেল, মসুর ডাল ও চিনি বিক্রি বন্ধ থাকবে। জুনে ফ্যামিলি কার্ডের মাধ্যমে এক কোটি নিম্ন আয়ের পরিবারকে ভর্তুকি মূল্যে নিত্যপ্রয়োজনীয় পণ্য বিক্রি করবে টিসিবি।\nটিসিবি গত বুধবার এক বিজ্ঞপ্তিতে জানিয়েছিল, ৩০ মে পর্যন্ত সারা দেশে টিসিবির ভ্রাম্যমাণ ট্রাক সেলের ডিলার পয়েন্টগুলোয় সয়াবিন তেল, চিনি, মসুর ডাল ও ছোলা বিক্রি করা হবে। টিসিবির ট্রাক থেকে সয়াবিন তেল প্রতি লিটার ১১০ টাকায়, চিনি প্রতি কেজি ৫৫ টাকা, মসুর ডাল প্রতি কেজি ৬৫ টাকায় ও গত মাসের অবশিষ্ট ছোলা ৫০ টাকা কেজি দরে বিক্রি করা হবে।"
    },
    {
        "url": "https://www.prothomalo.com/business/economics/%E0%A6%A6%E0%A7%87%E0%A6%B6%E0%A7%87%E0%A6%B0-%E0%A6%AC%E0%A6%BE%E0%A6%9C%E0%A6%BE%E0%A6%B0%E0%A7%87%E0%A6%93-%E0%A6%95%E0%A6%AE%E0%A6%AC%E0%A7%87-%E0%A6%AD%E0%A7%8B%E0%A6%9C%E0%A7%8D%E0%A6%AF%E0%A6%A4%E0%A7%87%E0%A6%B2%E0%A7%87%E0%A6%B0-%E0%A6%A6%E0%A6%BE%E0%A6%AE",
        "title": "দেশের বাজারেও কমবে ভোজ্যতেলের দাম | প্রথম আলো",
        "meta_description": "আন্তর্জাতিক বাজারে ভোজ্যতেলের দাম কমছে। এখন দেশের বাজারেও তা কমবে। মে মাসের তথ্য নিয়ে আগামী ৫ থেকে ৭ দিনের মধ্যে এ ব্যাপারে পর্যালোচনা করা হবে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-06%2F6e1fa603-0f43-4051-805a-48f7b20e8b5b%2FUntitled_10.png?auto=format%2Ccompress&fmt=webp&format=webp&w=480&dpr=1.3",
        "published_date": "2022-06-03T14:00:00",
        "keywords": [
            "বাণিজ্যমন্ত্রী",
            "ভোজ্য তেল",
            "আন্তর্জাতিক",
            "বাজার",
            "টিসিবি",
            "অর্থনীতি",
            "অর্থবছর",
            "বাণিজ্য"
        ],
        "last_scraped": "2024-10-07T15:01:50.292110",
        "source": "প্রথম আলো",
        "old": true,
        "author": "বিশেষ প্রতিনিধি",
        "content": "আন্তর্জাতিক বাজারে ভোজ্যতেলের দাম কমছে। এখন দেশের বাজারেও তা কমবে। মে মাসের তথ্য নিয়ে আগামী ৫ থেকে ৭ দিনের মধ্যে এ ব্যাপারে পর্যালোচনা করা হবে।\nসচিবালয়ে গতকাল বৃহস্পতিবার ‘দ্বিতীয় চা দিবস ২০২২’ উপলক্ষে আয়োজিত সংবাদ সম্মেলনে বাণিজ্যমন্ত্রী টিপু মুনশি এ কথা বলেন। বাণিজ্যসচিব তপন কান্তি ঘোষ, চা বোর্ডের চেয়ারম্যান ব্রিগেডিয়ার জেনারেল মো. আশরাফুল ইসলাম এ সময় উপস্থিত ছিলেন।\nআন্তর্জাতিক বাজারে দাম কমায় এবং ইন্দোনেশিয়া রপ্তানিতে নিষেধাজ্ঞা তুলে নেওয়ায় সরকার ভোজ্যতেলের দাম সমন্বয় করবে কি না—এমন প্রশ্নের জবাবে টিপু মুনশি বলেন, ‘আমাদের কাছে যে তথ্য আছে, আজকে দাম কমেছে। তবে এ দামের প্রভাব দেশের বাজারে পড়তে সময় লাগবে এক থেকে দেড় মাস।’\nটিপু মুনশি আরও বলেন, সুখবর হচ্ছে পাম তেলের দাম কমেছে। লক্ষ করা যাচ্ছে, সয়াবিনের দামও কমার দিকে। আমরা ধারণা, দাম বৃদ্ধির কোনো আশঙ্কা নেই।\nসরকারি সংস্থা ট্রেডিং করপোরেশন অব বাংলাদেশের (টিসিবি) তথ্য অনুযায়ী, গতকাল বাজারে খোলা সয়াবিন তেল প্রতি লিটার ১৮২ থেকে ১৯০ টাকা, বোতলজাত প্রতি লিটার ১৯৫ থেকে ২০০ টাকা এবং ৫ লিটারের বোতল ৯৭৫ থেকে ৯৯০ টাকায় কেনাবেচা হয়েছে। আর পাম তেলের দাম ছিল লিটার প্রতি ১৬৫ থেকে ১৭২ টাকা এবং পাম সুপার বিক্রি হয় প্রতি লিটার ১৭৫ থেকে ১৮০ টাকায়।\nদেশে সাড়ে চার থেকে পাঁচ কোটি মানুষের ক্রয়ক্ষমতা ইউরোপের দেশগুলোর মতো বলে মন্তব্য করেন বাণিজ্যমন্ত্রী টিপু মুনশি। তিনি বলেন, দেশের তিন কোটি মানুষ এখনো দারিদ্র্যসীমার নিচে। তাঁদের জন্য চেষ্টা করে যাচ্ছি। মানুষের ক্রয়ক্ষমতা বেড়েছে, আপনারাও জানেন। দেখা দরকার সাধারণ মানুষ সঠিক দামে পণ্য কিনতে পারছেন কি না।\nচালের দাম নিয়ে জানতে চাইলে বাণিজ্যমন্ত্রী বলেন, এটা খাদ্য মন্ত্রণালয় নিয়ন্ত্রণ করে। তবে দেশে চালের অভাব নেই, যা দরকার তা আছে। কোথাও কোথাও কৃত্রিম সংকট সৃষ্টির অপচেষ্টা হচ্ছে।\nটিপু মুনশি বলেন, ‘আমার একটা সহজ প্রশ্ন আছে। যে চালটা ৫০ টাকার, সেটা শুধু প্যাকেট করে ৭০ থেকে ৭৫ টাকা দরে বিক্রি হচ্ছে। সেই প্যাকেটের গ্রাহকও আছে। সাধারণ মানুষ এখন মোটা চাল খেতে চায় না। মোটা চালের ক্রেতা নেই বলেই তা চিকন করা হচ্ছে।’\nরাজধানীর ওসমানী স্মৃতি মিলনায়তনে আগামীকাল শনিবার দ্বিতীয়বারের মতো জাতীয় চা দিবস উদ্‌যাপন করা হবে বলে জানান টিপু মুনশি। তিনি বলেন, চা–মেলার আয়োজন রয়েছে, যা দর্শনার্থীদের জন্য উন্মুক্ত থাকবে।\nদেশে এখন ১৬৭টি বৃহৎ চা–বাগান এবং আট হাজারের বেশি ক্ষুদ্রায়তনের চা–বাগান রয়েছে উল্লেখ করে বাণিজ্যমন্ত্রী জানান, ২০২১ সালে দেশে ৯ কোটি ৬৫ লাখ ১০ হাজার কেজি চা উৎপাদিত হয়েছে। মানুষের অর্থনৈতিক অবস্থার উন্নতি হওয়ায় চায়ের ব্যবহার বেড়েছে। তাই রপ্তানি করা যাচ্ছে না।"
    },
    {
        "url": "https://www.prothomalo.com/business/%E0%A6%AB%E0%A7%8D%E0%A6%AF%E0%A6%BE%E0%A6%AE%E0%A6%BF%E0%A6%B2%E0%A6%BF-%E0%A6%95%E0%A6%BE%E0%A6%B0%E0%A7%8D%E0%A6%A1%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF-%E0%A6%B6%E0%A7%81%E0%A6%B0%E0%A7%81-%E0%A6%B9%E0%A6%9A%E0%A7%8D%E0%A6%9B%E0%A7%87",
        "title": "ফ্যামিলি কার্ডে টিসিবির পণ্য বিক্রি শুরু হচ্ছে | প্রথম আলো",
        "meta_description": "এখন থেকে আগের মতো ট্রাকে করে পণ্য বিক্রি করবে না টিসিবি। শুধু ফ্যামিলি কার্ড দেখিয়ে ডিলারের দোকান বা নির্ধারিত স্থান থেকে টিসিবির পণ্য সুলভ মূল্যে কেনা যাবে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo%2Fimport%2Fmedia%2F2015%2F10%2F25%2Fc41ea0e10640fc901047b0b6677189de-27.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-06-21T22:44:00",
        "keywords": [
            "টিসিবি",
            "বাণিজ্য",
            "নিত্য পণ্য"
        ],
        "last_scraped": "2024-10-07T15:02:07.531595",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "প্রায় দুই মাস বিরতির পর আবার শুরু হচ্ছে ট্রেডিং করপোরেশন অব বাংলাদেশের (টিসিবি) পণ্য বিক্রি কার্যক্রম। ২২ জুন সরকারি সংস্থাটি ফ্যামিলি কার্ডধারী নিম্ন আয়ের এক কোটি পরিবারের জন্য সুলভ মূল্যে পণ্য সরবরাহ শুরু করবে। এই কার্যক্রম আগামী ৫ জুলাই পর্যন্ত চলবে।\nতবে এবার আগের মতো ট্রাকে করে পণ্য বিক্রি করবে না টিসিবি। শুধু ফ্যামিলি কার্ডের মাধ্যমে ডিলারের দোকান বা নির্ধারিত স্থান থেকে টিসিবির এসব পণ্য কিনতে হবে। এই দফায় একজন ভোক্তা সর্বোচ্চ দুই লিটার সয়াবিন তেল, দুই কেজি মসুর ডাল ও এক কেজি চিনি কিনতে পারবেন। প্রতি লিটার সয়াবিন তেল ১১০ টাকা, আর প্রতি কেজি চিনি ৫৫ টাকা ও মসুর ডাল ৬৫ টাকা দরে বিক্রি হবে।\nমঙ্গলবার টিসিবির এক সংবাদ বিজ্ঞাপ্তিতে এ তথ্য জানানো হয়েছে। এতে বলা হয়, পবিত্র ঈদুল আজহা উপলক্ষে প্রধানমন্ত্রীর নির্দেশনায় এক কোটি নিম্ন আয়ের পরিবারকে ভর্তুকি মূল্যে টিসিবির পণ্য দেওয়া হবে।\nএদিকে মাদারীপুর, শরীয়তপুর, গোপালগঞ্জ, মুন্সিগঞ্জসহ কিছু জেলায় টিসিবির এই পণ্য বিক্রয় কার্যক্রম শুরু হবে ২৬ জুন। আর বন্যার কারণে সিলেট বিভাগের জেলাগুলোতে আপাতত স্থগিত থাকবে বিক্রি কার্যক্রম। পরিস্থিতি বিবেচনায় পরবর্তী সময়ে বিক্রির তারিখ জানাবে সংস্থাটি।\nরোজার পর তেলসহ নিত্যপণ্যের দাম ঊর্ধ্বমুখী হয়ে ওঠার পরিস্থিতিতে গত মে মাসের মাঝামাঝি সময়ে ট্রাকে করে দেশজুড়ে টিসিবির পণ্য বিপণন শুরু হওয়ার কথা ছিল। কিন্তু শেষ মুহূর্তে ওই সিদ্ধান্ত থেকে সরে আসে সংস্থাটি। এখন থেকে সুলভ মূল্যে এসব পণ্য পাবে কেবল ফ্যামিলি কার্ডধারী এক কোটি পরিবার।"
    },
    {
        "url": "https://www.prothomalo.com/business/%E0%A6%AA%E0%A6%B0%E0%A6%BF%E0%A6%AC%E0%A6%BE%E0%A6%B0-%E0%A6%95%E0%A6%BE%E0%A6%B0%E0%A7%8D%E0%A6%A1%E0%A7%87%E0%A6%B0-%E0%A6%B6%E0%A7%81%E0%A6%B0%E0%A7%81%E0%A6%A4%E0%A7%87%E0%A6%87-%E0%A6%85%E0%A6%AC%E0%A7%8D%E0%A6%AF%E0%A6%AC%E0%A6%B8%E0%A7%8D%E0%A6%A5%E0%A6%BE%E0%A6%AA%E0%A6%A8%E0%A6%BE",
        "title": "পরিবার কার্ডের শুরুতেই অব্যবস্থাপনা | প্রথম আলো",
        "meta_description": "প্রায় দুই মাস সময় নিয়েও ঢাকায় পরিবার কার্ডের মাধ্যমে ট্রেডিং করপোরেশন অব বাংলাদেশের (টিসিবি) পণ্য বিক্রির শুরুটাই হলো অব্যবস্থাপনার মাধ্যমে। কার্ড বিতরণ না হওয়ায় অনেক স্থানে পরিবেশকেরা পণ্য বিক্রি শুরুই করতে পারেননি",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2022-06-23T09:59:00",
        "keywords": [
            "টিসিবি",
            "পরিবার"
        ],
        "last_scraped": "2024-10-07T15:02:24.477442",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "প্রায় দুই মাস সময় নিয়েও ঢাকায় পরিবার কার্ডের মাধ্যমে ট্রেডিং করপোরেশন অব বাংলাদেশের (টিসিবি) পণ্য বিক্রির শুরুটাই হলো অব্যবস্থাপনার মাধ্যমে। কার্ড বিতরণ না হওয়ায় অনেক স্থানে পরিবেশকেরা পণ্য বিক্রি শুরুই করতে পারেননি। আবার অনেক জায়গায় পণ্য বিক্রি শুরু হলেও অনেকেই কার্ড না পেয়ে হতাশা প্রকাশ করছেন।\nগতকাল বুধবার রাজধানীর ইস্কাটন গার্ডেন এলাকার মেসার্স সহিদ এন্টারপ্রাইজ নামের এক পরিবেশকের দোকানে গিয়ে দেখা যায়, দোকানভর্তি টিসিবির পণ্য আছে, কিন্তু ক্রেতা নেই।\nএর কারণ জিজ্ঞাসা করলে প্রতিষ্ঠানটির স্বত্বাধিকারী মো. সহিদুল ইসলাম প্রথম আলোকে বলেন, ‘টিসিবি থেকে নির্ধারিত সময়ে পণ্য বুঝে পেলেও ফ্যামিলি কার্ডের তালিকা হাতে না আসায় আমরা পণ্য বিক্রয় শুরু করতে পারিনি। শুনেছি, টিসিবি ফ্যামিলি কার্ড প্রদানের দায়িত্ব দিয়েছিল সিটি করপোরেশনকে। স্থানীয় কাউন্সিলররা এই কার্ড বিতরণ করবেন এবং আমাদের তালিকাসহ কার্ডের কপি দেবেন।’\nএ ব্যাপারে ঢাকা দক্ষিণ সিটি করপোরেশনের ১৯ নম্বর ওয়ার্ডের কাউন্সিলর মো. আবুল বাসার প্রথম আলোকে বলেন, ‘আমাদের হাতে কার্ড দেরিতে পৌঁছেছে। সে জন্য কার্ড বিতরণে দেরি হচ্ছে। কার্ডের জন্য তথ্য যাচাই-বাছাই করা ও লেখালেখি করাটাও বেশ সময় সাপেক্ষ। তবে শনিবারের মধ্যে কার্ড বিতরণ শেষ করতে জোর প্রচেষ্টা চলছে। রোববার থেকে কার্ডধারীরা পণ্য নিতে পারবেন।’\nপরিবার কার্ডের তালিকা না পাওয়ায় আরও বেশ কয়েকজন পরিবেশক পণ্য বিতরণ করতে শুরু করতে পারেননি বলে জানিয়েছেন। রাজধানীর চামেলিবাগের টিসিবির পরিবেশক সোপান ট্রেড ইন্টারন্যাশনালের স্বত্বাধিকারী আসাদুজ্জামান মুঠোফোনে প্রথম আলোকে বলেন, ‘পরিবার কার্ডধারীদের তালিকা না পাওয়ায় টিসিবির পণ্য বিক্রয় শুরু করতে পারিনি, এখনো কাউন্সিলর অফিসে অবস্থান করছি। কার্ডের বিষয়টি সমাধান হলেই পণ্য বিক্রির জন্য প্রস্তুত আছি।’\nকিন্তু এই পরিবার কার্ড করার জন্য টিসিবির পক্ষ থেকে আরও প্রায় দেড় মাস আগে থেকেই বলা হচ্ছিল, ঢাকার দুই সিটি করপোরেশনকে দায়িত্ব বুঝিয়ে দেওয়া হয়েছে। এর মধ্যে কার্ড বিতরণ না হওয়ায় মাসখানেক আগে টিসিবি পণ্য বিক্রির তারিখ ঘোষণা করেও স্থগিতের সিদ্ধান্ত নেয়। সুব্যবস্থাপনার মাধ্যমে পণ্য বিক্রি করবে বলে সংস্থাটি তখন ভ্রাম্যমাণ ট্রাকে পণ্য বিক্রি বন্ধ করে দেয়। সিদ্ধান্ত নেয়, শুধু পরিবার কার্ডের মাধ্যমে পণ্য বিক্রি করার। তবে পরিবার কার্ডে পণ্য বিক্রির শুরুটা হলো সেই অব্যবস্থাপনার মাধ্যমেই।\nবিষয়টি টিসিবির নজরে এসেছে স্বীকার করে সংস্থাটির মুখপাত্র হুমায়ুন কবির প্রথম আলোকে বলেন, ‘কিছু ওয়ার্ডে এখনো কার্ড বিতরণ সম্পন্ন না হওয়ায় পরিবেশকেরা আজই পণ্য বিক্রি শুরু করতে পারেননি। আমরা সেসব কাউন্সিলরদের সঙ্গে কথা বলেছি; তাঁরা কথা দিয়েছেন, দু-এক দিনের মধ্যে কার্ড বিতরণ শেষ হবে।’\nএদিকে রাজধানীর দক্ষিণ বেগুনবাড়ি এলাকায় দেখা গেছে, পরিবার কার্ডধারীদের কাছে টিসিবির এক পরিবেশক পণ্য বিক্রি করেছেন। তবে কার্ড পাননি এমন অনেকে সেখানে ভিড় জমান। কার্ড না পাওয়া এসব নিম্নবিত্ত মানুষের অনেকেই সঙ্গে নিয়ে এসেছিলেন জাতীয় পরিচয়পত্র।\nএ দফায় একজন ভোক্তা একবারে সর্বোচ্চ দুই লিটার সয়াবিন তেল, দুই কেজি মসুর ডাল ও এক কেজি চিনি কিনতে পারবেন। প্রতি লিটার সয়াবিন তেল ১১০ টাকা, চিনি কেজিপ্রতি ৫৫ টাকা ও মসুর ডাল ৬৫ টাকা দরে বিক্রি হবে। দেশব্যাপী টিসিবির এ কার্যক্রম চলবে ৫ জুলাই পর্যন্ত।"
    },
    {
        "url": "https://www.prothomalo.com/bangladesh/%E0%A6%B8%E0%A7%8D%E0%A6%95%E0%A7%81%E0%A6%B2%E0%A7%87-%E0%A6%AE%E0%A7%87%E0%A7%9F%E0%A7%87%E0%A6%95%E0%A7%87-%E0%A6%B0%E0%A7%87%E0%A6%96%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%B2%E0%A6%BE%E0%A6%87%E0%A6%A8%E0%A7%87-%E0%A6%AE%E0%A6%BE",
        "title": "স্কুলে মেয়েকে রেখে টিসিবির লাইনে মা | প্রথম আলো",
        "meta_description": "মেয়ে মাইসাকে স্কুল গেটের ভেতরে ঢুকিয়ে দিয়ে আর দেরি না করে মা সোহাগী আক্তার সোজা টিসিবির লাইনে গিয়ে দাঁড়ান। মাইসার স্কুলের কাছেই রাজধানীর দক্ষিণ বাড্ডার জাগরণী সংসদের মাঠে ছিল টিসিবির (ট্রেডিং করপোরেশন অব বাংলাদেশ) পণ্যবাহী ট্রাকটি।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F655c8e61-4602-4f9e-9c5a-19376209f290%2F_AS_2764054904.jpg?rect=0%2C0%2C2400%2C1600&auto=format%2Ccompress&fmt=webp&format=webp&w=640&dpr=1.3",
        "published_date": "2022-03-24T12:28:00",
        "keywords": [
            "অর্থনীতি",
            "নিত্য পণ্য",
            "মূল্যস্ফীতি",
            "অর্থনৈতিক মন্দা",
            "টিসিবি",
            "মূল্যবৃদ্ধি",
            "বাজার",
            "বাজার দর"
        ],
        "last_scraped": "2024-10-07T15:02:57.076320",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "মেয়ে মাইসাকে স্কুল গেটের ভেতরে ঢুকিয়ে দিয়ে আর দেরি না করে মা সোহাগী আক্তার সোজা টিসিবির লাইনে গিয়ে দাঁড়ান। মাইসার স্কুলের কাছেই রাজধানীর দক্ষিণ বাড্ডার জাগরণী সংসদের মাঠে ছিল টিসিবির (ট্রেডিং করপোরেশন অব বাংলাদেশ) পণ্যবাহী ট্রাকটি। সোহাগীর সঙ্গে তখন ছোট মেয়ে চার বছরের সাদিয়া। তাকে কোলে নিয়ে যখন লাইনে দাঁড়ান, তখন সকাল প্রায় সোয়া ১০টা। তাঁর সামনে ৬০ জনের মতো নারী। দুপুর পৌনে ১২টা পর্যন্ত লাইন বেশ খানিকটা এগিয়েছে। ওদিকে বড় মেয়ে মাইসাকে স্কুল থেকে আনার সময় হয়ে গেছে।\nবাধ্য হয়ে লাইনের সামনে ও পেছনে থাকা দুই নারীকে নিজের জায়গাটি ধরে রাখার অনুরোধ জানিয়ে সোহাগী আক্তার আবার স্কুলে ফিরে যান। ফিরে এসে আবার লাইনে দাঁড়ান তিনি। দুই মেয়ে তখন লাইনের পাশে খেলছিল। মাইসা দক্ষিণ বাড্ডার ভোলা সরকারি প্রাথমিক বিদ্যালয়ে দ্বিতীয় শ্রেণিতে পড়ে।\nসোহাগী টিসিবির পণ্য হাতে পান বেলা সোয়া একটার দিকে। তাঁর বাসা বাড্ডার জাগরণী সংসদ মাঠের পাশেই। বাসায় ফেরার পথে তিনি প্রথম আলোকে বললেন, বাইরে জিনিসপত্রের খুব দাম। টিসিবির লাইনে ধকল থাকলেও পণ্য কিনলে সাশ্রয় হয়। আরও জানালেন, তাঁর স্বামী দক্ষিণ বাড্ডায় একটি আসবারের দোকানের কর্মী। বেতন পান ১৫ হাজার টাকা। এই টাকায় কোনোরকমে চারজনের সংসার চলে।\nসোহাগী আক্তার শেষ পর্যন্ত টিসিবির পণ্য পেলেও লাইনে দীর্ঘ সময় দাঁড়িয়ে পণ্য পাননি মল্লিকা রানী। তাঁর ছেলে অর্ণব পড়ে শিশু শ্রেণিতে। তিনিও ছেলেকে স্কুলে রেখে লাইনে দাঁড়িয়েছিলেন। দেড় ঘণ্টা অপেক্ষার পর লাইন ছেড়ে যান ছেলেকে আনতে। কিন্তু লাইনের সামনে ও পেছনে কাউকে বলে যাননি। ফিরে এসে আগের জায়গায় আর দাঁড়াতে পারেননি।\nদক্ষিণ বাড্ডায় গতকাল বুধবার টিসিবির পরিবেশক মেসার্স সাথী স্টোর একসঙ্গে ‘প্যাকেজ’ হিসেবে ছয়টি পণ্য (দুই লিটার সয়াবিন তেল, দুই কেজি চিনি, দুই কেজি মসুর ডাল, চার কেজি ছোলা, এক কেজি খেজুর ও পাঁচ কেজি পেঁয়াজ) ৮৯০ টাকায় বিক্রি করেছে। এই ছয়টি পণ্য বাজার থেকে কিনতে গেলে খরচ হবে অন্তত ১ হাজার ১৫০ টাকা। সাশ্রয় হয় অন্তত ২৬০ টাকা।\nটিসিবির পরিবেশক নবী হোসেন বলেন, ২৫০ জনের জন্য প্যাকেজ ছিল। কিন্তু নারী ও পুরুষ মিলে ৩০ জনের মতো খালি হাতে ফিরে গেছেন।\nটিসিবির পণ্যবাহী ট্রাক কখন আসবে, কোথায় দাঁড়াবে, তা জানতে গতকাল সকাল ১০টা দিকে মিরপুর-১১ নম্বর সেকশনের নান্নু মার্কেট এলাকায় ওয়ার্ড কাউন্সিলর কার্যালয়ে (উত্তর সিটির ৫ নম্বর ওয়ার্ড) যান পাঁচ নারী। তাঁরা হলেন রহিমা খাতুন, নাজমা বেগম, রাজিয়া আক্তার, রোজিনা বেগম ও হালিমা খাতুন। তাঁদের কেউ বাসাবাড়িতে গৃহকর্মীর কাজ করেন, কেউবা বাসায় থেকে সেলাইয়ের কাজ করেন, কেউ গৃহিণী।\nএই পাঁচজনকে বলা হয়, ট্রাক প্রথমে কাউন্সিলরের কার্যালয়ের সামনে আসবে। এরপর নির্ধারিত স্থানে পাঠানো হবে। তবে সেই স্থান কোনটি, তা বলতে পারেননি কার্যালয়ের কর্মীরা। এরপরও তাঁরা ঘণ্টাখানেক সেখানেই অপেক্ষা করেন। কিন্তু ট্রাকের দেখা না পেয়ে মিরপুরের যেসব স্থানে এর আগে টিসিবির ট্রাক পণ্য বিক্রি করত, এ রকম ছয়টি জায়গায় যান। বেলা সাড়ে তিনটার দিকে তাঁরা আবার কাউন্সিলরের কার্যালয়ের সামনে আসেন। কিছুক্ষণ অপেক্ষার পর সেখানে টিসিবির পণ্য নিয়ে ট্রাক আসে। তবে কার্যালয় থেকে বলে দেওয়া হয়, পণ্য বিক্রি করতে হবে মিরপুর-১১ নম্বর সেকশনের ই ব্লকের বর্ণমালা মডেল স্কুলের সামনে। কাউন্সিলর কার্যালয় থেকে ওই স্কুলের দূরত্ব দেড় কিলোমিটারের বেশি।\nটিসিবির ট্রাকের সন্ধানে প্রায় পাঁচ ঘণ্টা অপেক্ষায় থাকা এবং বিভিন্ন এলাকায় হেঁটে বেড়ানো ওই পাঁচ নারীর শরীর আর কুলাচ্ছিল না। তাই দুটি রিকশায় ট্রাকের পিছু নেন তাঁরা। টিসিবির ট্রাক বর্ণমালা স্কুলের সামনে পৌঁছানোর পর লাইনেও সবার আগে দাঁড়ালেন তাঁরা। দ্রুতই পণ্য কেনার সুযোগ হয় তাঁদের।\nওই নারীদের একজন রোজিনা বেগম। তিনি থাকেন মিরপুর ১১ নম্বর সেকশনের ই ব্লকে ভাড়া বাসায়। সেলাইয়ের কাজ ও জামায় পাথর বসানোর কাজ করেন তিনি। স্বামী আবদুল আলীম তৈরি পোশাক কারখানার কর্মী। তাঁদের এক ছেলে, নাম রাব্বি। মিরপুরের দুয়ারীপাড়া সরকারি কলেজের ছাত্র।\nরোজিনা প্রথম আলোকে বলেন, দিনে গড়ে ১৫০ টাকা আয় তাঁর। স্বামী মাসে বেতন পান ১৪ হাজার টাকা। খুব কষ্টে দিন চলছে। তিনি বলেন, কষ্ট হলেও ছেলের পড়াশোনা যাতে বন্ধ না হয়, সেই চেষ্টা করেন তাঁরা। সংসারের খরচ বাঁচাতে কষ্ট হলেও টিসিবি থেকে পণ্য কেনেন।\nওই পাঁচ নারীর আরেকজন হালিমা খাতুন। দুই মেয়ে নিয়ে তাঁরা মিরপুর ১১ নম্বর সেকশনের বি ব্লকে থাকেন। বড় মেয়ে উম্মে হাবিবা মিরপুর বিজ্ঞান কলেজে পড়েন। ছোট মেয়ে ফাতেমা পড়ে প্রথম শ্রেণিতে।\nহালিমার স্বামী খন্দকার হাবিবুর রহমান মিরপুরেই একটি মুদির দোকান চালান। তিনি প্রথম আলোকে বলেন, নিজেদের দোকান থেকে যে লাভ আসছে, তা দিয়ে সংসার চলছে না।\nগতকাল মিরপুরে পণ্য নিয়ে যায় টিসিবির পরিবেশক মেসার্স বাহার এন্টারপ্রাইজ। পরিবেশকের প্রতিনিধি এনামুল হক প্রথম আলোকে বলেন, ভোর সাড়ে ছয়টায় টিসিবির তেজগাঁওয়ের গুদামে পণ্য নিতে ট্রাকের সিরিয়াল দেওয়া হয়। ট্রাকে পণ্য ওঠানোর সুযোগ আসে বেলা আড়াইটার পর। ওই পণ্য নিয়ে মিরপুর পৌঁছাতেই বিকেল চারটা বেজে যায়। আগের চেয়ে দেরি হওয়ার কারণ জানতে চাইলে তিনি বলেন, প্রতিটি ট্রাকে বরাদ্দকৃত পণ্যের পরিমাণ আগের চেয়ে বেড়েছে। এ ছাড়া ট্রাকের সংখ্যাও এখন প্রায় দ্বিগুণ।"
    },
    {
        "url": "https://www.prothomalo.com/bangladesh/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%95%E0%A6%BF%E0%A6%A8%E0%A6%A4%E0%A7%87-%E0%A6%AE%E0%A6%A7%E0%A7%8D%E0%A6%AF%E0%A6%AC%E0%A6%BF%E0%A6%A4%E0%A7%8D%E0%A6%A4%E0%A6%B0%E0%A6%BE%E0%A6%93-%E0%A6%86%E0%A6%B8%E0%A6%9B%E0%A7%87%E0%A6%A8",
        "title": "টিসিবির পণ্য কিনতে মধ্যবিত্তরাও আসছেন | প্রথম আলো",
        "meta_description": "সরকারি হিসাবে প্রতিটি নিত্যপণ্যের দাম বেড়েছে। গরিব মানুষের পাশাপাশি মধ্যবিত্তের পকেটেও টান পড়েছে এখন। পরিস্থিতি সামাল দিতে বাণিজ্য মন্ত্রণালয় সরকারি সংস্থা টিসিবির মাধ্যমে কিছু পদক্ষেপ নিয়েছে। ন্যায্য নিত্যপণ্য বিক্রির জন্য তৈরি করা হয়েছে ফ্যামিলি কার্ড।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F272c31b2-95ee-4de3-882a-b949072fdf37%2FUntitled_4.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-24T18:41:00",
        "keywords": [
            "অর্থনৈতিক সংকোচন",
            "নিত্য পণ্য",
            "মূল্যস্ফীতি",
            "অর্থনৈতিক মন্দা",
            "টিসিবি",
            "মূল্যবৃদ্ধি",
            "বাণিজ্যমন্ত্রী",
            "বাজার",
            "বাজার দর"
        ],
        "last_scraped": "2024-10-07T15:03:16.071473",
        "source": "প্রথম আলো",
        "old": true,
        "author": "ফখরুল ইসলাম",
        "content": "সরকারি হিসাবে প্রতিটি নিত্যপণ্যের দাম বেড়েছে। গরিব মানুষের পাশাপাশি মধ্যবিত্তের পকেটেও টান পড়েছে এখন। পরিস্থিতি সামাল দিতে বাণিজ্য মন্ত্রণালয় সরকারি সংস্থা টিসিবির মাধ্যমে কিছু পদক্ষেপ নিয়েছে। ন্যায্য নিত্যপণ্য বিক্রির জন্য তৈরি করা হয়েছে ফ্যামিলি কার্ড। দ্রব্যমূল্য, আসন্ন পবিত্র রমজান, ক্রেতাদের বেশি কেনা ও একশ্রেণির ব্যবসায়ীর অতি মুনাফা করার প্রবণতাসহ নানা বিষয়ে প্রথম আলোর সঙ্গে কথা বলেছেন বাণিজ্যমন্ত্রী টিপু মুনশি। গত মঙ্গলবার তাঁর সাক্ষাৎকার নিয়েছেন প্রথম আলোর বিশেষ প্রতিনিধি ফখরুল ইসলাম।\nপ্রশ্ন : প্রথম আলো: টিসিবির ট্রাক এবং ফ্যামিলি কার্ডের মাধ্যমে এক কোটি পরিবারের কাছে সাশ্রয়ী মূল্যে কয়েকটি নিত্যপণ্য বিক্রি করা হচ্ছে। এমন পদক্ষেপ কেন নিলেন?\nপ্রথম আলো: টিসিবির ট্রাক এবং ফ্যামিলি কার্ডের মাধ্যমে এক কোটি পরিবারের কাছে সাশ্রয়ী মূল্যে কয়েকটি নিত্যপণ্য বিক্রি করা হচ্ছে। এমন পদক্ষেপ কেন নিলেন?\nটিপু মুনশি: জিনিসপত্রের দাম যে বেড়েছে, তা অস্বীকার করার উপায় নেই। সারা বিশ্বেই তা বেড়েছে। প্রতিবেশী দেশ ভারতের দিকে তাকালেও বিষয়টি বোঝা যায়। তবে আমাদের তো আর বসে থাকলে চলবে না। আমরা একটা বিষয় ভেবেছি। সেটা হচ্ছে দেশে দরিদ্র ও হতদরিদ্র মিলিয়ে তিন থেকে সোয়া তিন কোটি মানুষ আছেন। একটি পরিবারে চারজন করে ধরে আমরা এক কোটি পরিবার অর্থাৎ চার কোটি মানুষের কাছে সাশ্রয়ী মূল্যে সয়াবিন তেল, মসুর ডাল, পেঁয়াজ, চিনি ইত্যাদি পণ্য বিক্রির আয়োজন করেছি। ২০ মার্চ থেকে দেশব্যাপী এ কর্মসূচি শুরু হয়েছে। তবে এখানে দরিদ্রদের পাশাপাশি মধ্যবিত্তরাও পণ্য কিনতে আসছেন।\nটিপু মুনশি: জিনিসপত্রের দাম যে বেড়েছে, তা অস্বীকার করার উপায় নেই। সারা বিশ্বেই তা বেড়েছে। প্রতিবেশী দেশ ভারতের দিকে তাকালেও বিষয়টি বোঝা যায়। তবে আমাদের তো আর বসে থাকলে চলবে না। আমরা একটা বিষয় ভেবেছি। সেটা হচ্ছে দেশে দরিদ্র ও হতদরিদ্র মিলিয়ে তিন থেকে সোয়া তিন কোটি মানুষ আছেন। একটি পরিবারে চারজন করে ধরে আমরা এক কোটি পরিবার অর্থাৎ চার কোটি মানুষের কাছে সাশ্রয়ী মূল্যে সয়াবিন তেল, মসুর ডাল, পেঁয়াজ, চিনি ইত্যাদি পণ্য বিক্রির আয়োজন করেছি। ২০ মার্চ থেকে দেশব্যাপী এ কর্মসূচি শুরু হয়েছে। তবে এখানে দরিদ্রদের পাশাপাশি মধ্যবিত্তরাও পণ্য কিনতে আসছেন।\nপ্রশ্ন : প্রথম আলো: নিত্যপণ্যের মধ্যে সবচেয়ে বেশি বেড়েছে ভোজ্যতেলের দাম। ভ্যাট প্রত্যাহারের সিদ্ধান্তটি কি আরেকটু আগে নেওয়া যেত?\nপ্রথম আলো: নিত্যপণ্যের মধ্যে সবচেয়ে বেশি বেড়েছে ভোজ্যতেলের দাম। ভ্যাট প্রত্যাহারের সিদ্ধান্তটি কি আরেকটু আগে নেওয়া যেত?\nটিপু মুনশি: নিশ্চয়ই যেত। সেটা ভালো হতো। আমরা তো চাপ দিয়ে আসছিলাম। প্রধানমন্ত্রী শেখ হাসিনার পক্ষ থেকে নির্দেশনা আসার পর প্রজ্ঞাপন জারি হয়েছে।\nটিপু মুনশি: নিশ্চয়ই যেত। সেটা ভালো হতো। আমরা তো চাপ দিয়ে আসছিলাম। প্রধানমন্ত্রী শেখ হাসিনার পক্ষ থেকে নির্দেশনা আসার পর প্রজ্ঞাপন জারি হয়েছে।\nপ্রশ্ন : প্রথম আলো: ভোজ্যতেলের ভ্যাট নিয়ে দুই দিনের ব্যবধানে দুই দফা প্রজ্ঞাপন জারি করতে হয়েছে জাতীয় রাজস্ব বোর্ডকে (এনবিআর)। এটা নিশ্চয়ই সরকারি সংস্থাগুলোর মধ্যে সমন্বয়হীনতার লক্ষণ।\nপ্রথম আলো: ভোজ্যতেলের ভ্যাট নিয়ে দুই দিনের ব্যবধানে দুই দফা প্রজ্ঞাপন জারি করতে হয়েছে জাতীয় রাজস্ব বোর্ডকে (এনবিআর)। এটা নিশ্চয়ই সরকারি সংস্থাগুলোর মধ্যে সমন্বয়হীনতার লক্ষণ।\nটিপু মুনশি: ভ্যাট প্রত্যাহারের কাজটা এগোচ্ছিল। অর্থমন্ত্রী আ হ ম মুস্তফা কামাল মাঝখানে একটা ঘোষণা দিয়ে দিলেন। এরপর এনবিআর যখন ১৪ মার্চ প্রথম প্রজ্ঞাপন জারি করল, আমরা বললাম এটা হবে না। এই ফাঁকে প্রধানমন্ত্রীর নির্দেশনাটিও এল। পরে আরেকটি প্রজ্ঞাপন জারি হলো। খুচরা পর্যায়ে লিটারে সয়াবিন তেলের দাম এখন ৭ থেকে ৮ টাকা কমল। এর ফলে দাম আরও বৃদ্ধির প্রবণতা কমে গেল। আমাদের ধারণা, ব্যবসায়ীরাও এখন রক্ষণশীল থাকবেন। দাম বৃদ্ধি করার জন্য অন্তত মজুত করে রাখার চিন্তা করবেন না তাঁরা।\nটিপু মুনশি: ভ্যাট প্রত্যাহারের কাজটা এগোচ্ছিল। অর্থমন্ত্রী আ হ ম মুস্তফা কামাল মাঝখানে একটা ঘোষণা দিয়ে দিলেন। এরপর এনবিআর যখন ১৪ মার্চ প্রথম প্রজ্ঞাপন জারি করল, আমরা বললাম এটা হবে না। এই ফাঁকে প্রধানমন্ত্রীর নির্দেশনাটিও এল। পরে আরেকটি প্রজ্ঞাপন জারি হলো। খুচরা পর্যায়ে লিটারে সয়াবিন তেলের দাম এখন ৭ থেকে ৮ টাকা কমল। এর ফলে দাম আরও বৃদ্ধির প্রবণতা কমে গেল। আমাদের ধারণা, ব্যবসায়ীরাও এখন রক্ষণশীল থাকবেন। দাম বৃদ্ধি করার জন্য অন্তত মজুত করে রাখার চিন্তা করবেন না তাঁরা।\nপ্রশ্ন : প্রথম আলো: আন্তর্জাতিক বাজারে পণ্যের দাম বাড়লে দেশের বাজারে সঙ্গে সঙ্গেই দাম বাড়িয়ে দেন ব্যবসায়ীরা। কিন্তু কমলে আর দেশীয় বাজারে কমাতে চান না। বিষয়টি তদারকির বাইরে থেকে যায়। বাণিজ্য মন্ত্রণালয়ের এ ব্যাপারে কোনো ভূমিকা নেই?\nপ্রথম আলো: আন্তর্জাতিক বাজারে পণ্যের দাম বাড়লে দেশের বাজারে সঙ্গে সঙ্গেই দাম বাড়িয়ে দেন ব্যবসায়ীরা। কিন্তু কমলে আর দেশীয় বাজারে কমাতে চান না। বিষয়টি তদারকির বাইরে থেকে যায়। বাণিজ্য মন্ত্রণালয়ের এ ব্যাপারে কোনো ভূমিকা নেই?\nটিপু মুনশি: এটা ঠিকই বলেছেন। আন্তর্জাতিক বাজারের ধুয়া তুলে একশ্রেণির ব্যবসায়ী তা করেন। এখন অবশ্য খুব একটা সুযোগ নেই। প্রায় সব তথ্যই জানা সম্ভব। মূল্য সংযোজন, মুনাফা, পরিবহন খরচ ইত্যাদি হিসাব করে কিছু নিত্যপণ্যের দামের অঙ্ক কষা হয় সব সময়। ফলে এগুলো আমাদের তদারকির বাইরে থেকে যাওয়ার বিষয়টি ঠিক নয়।\nটিপু মুনশি: এটা ঠিকই বলেছেন। আন্তর্জাতিক বাজারের ধুয়া তুলে একশ্রেণির ব্যবসায়ী তা করেন। এখন অবশ্য খুব একটা সুযোগ নেই। প্রায় সব তথ্যই জানা সম্ভব। মূল্য সংযোজন, মুনাফা, পরিবহন খরচ ইত্যাদি হিসাব করে কিছু নিত্যপণ্যের দামের অঙ্ক কষা হয় সব সময়। ফলে এগুলো আমাদের তদারকির বাইরে থেকে যাওয়ার বিষয়টি ঠিক নয়।\nপ্রশ্ন : প্রথম আলো: পেঁয়াজ নিয়ে প্রতিবছরই সংকট হয়। ভারত রপ্তানি বন্ধ করে দিলে সংকট হয় তীব্রতর, দামও বেড়ে যায়। বিকল্প উৎসের কথা ভাবার সময় আসেনি এখনো?\nপ্রথম আলো: পেঁয়াজ নিয়ে প্রতিবছরই সংকট হয়। ভারত রপ্তানি বন্ধ করে দিলে সংকট হয় তীব্রতর, দামও বেড়ে যায়। বিকল্প উৎসের কথা ভাবার সময় আসেনি এখনো?\nটিপু মুনশি: পেঁয়াজের অবস্থার কিছুটা উত্তরণ ঘটছে। নতুন বীজ দিয়ে সমস্যা সমাধানের চেষ্টা করছি। বীজটা এমন সময়ে রোপণ করতে হবে, যাতে সংকটের সময় আমরা ফলনটা পাই। আগামী এক থেকে দুই বছরে পেঁয়াজের সংকট ও দামের বিষয়ে অন্তত ৯৫ শতাংশ সমাধান হয়ে যাবে বলে বিশ্বাস করি।\nটিপু মুনশি: পেঁয়াজের অবস্থার কিছুটা উত্তরণ ঘটছে। নতুন বীজ দিয়ে সমস্যা সমাধানের চেষ্টা করছি। বীজটা এমন সময়ে রোপণ করতে হবে, যাতে সংকটের সময় আমরা ফলনটা পাই। আগামী এক থেকে দুই বছরে পেঁয়াজের সংকট ও দামের বিষয়ে অন্তত ৯৫ শতাংশ সমাধান হয়ে যাবে বলে বিশ্বাস করি।\nপ্রশ্ন : প্রথম আলো: আবার টিসিবির প্রসঙ্গে আসি। পণ্য দিতে না পেরে টিসিবির ট্রাক চলে যাচ্ছে, আর মানুষ পেছন পেছন দৌড়াচ্ছে। এমন দৃশ্যকে কীভাবে ব্যাখ্যা করবেন?\nপ্রথম আলো: আবার টিসিবির প্রসঙ্গে আসি। পণ্য দিতে না পেরে টিসিবির ট্রাক চলে যাচ্ছে, আর মানুষ পেছন পেছন দৌড়াচ্ছে। এমন দৃশ্যকে কীভাবে ব্যাখ্যা করবেন?\nটিপু মুনশি: এটা হয়েছে। আসলে একেকটি ট্রাক ২৫০ জনকে পণ্য দিতে পারে। ৩০০ জন মানুষ লাইনে থাকলেই তো ৫০ জন বঞ্চিত হলেন। ২৫০ জন যে সাশ্রয়ী দামে পণ্য পেলেন, সেটাও একটু লিখুন। ৫০ জন যে পেলেন না, শুধু সেটাই লিখবেন কেন? আবার এমন দৃশ্যও কিন্তু আছে যে ট্রাক পণ্য নিয়ে বসে আছে, কিন্তু কেনার লোক নেই। পুরান ঢাকাতেই এমন ঘটনা ঘটেছে। পণ্য বিক্রি শেষ করতে রাত ১০টা পর্যন্ত সময় লেগেছে।\nটিপু মুনশি: এটা হয়েছে। আসলে একেকটি ট্রাক ২৫০ জনকে পণ্য দিতে পারে। ৩০০ জন মানুষ লাইনে থাকলেই তো ৫০ জন বঞ্চিত হলেন। ২৫০ জন যে সাশ্রয়ী দামে পণ্য পেলেন, সেটাও একটু লিখুন। ৫০ জন যে পেলেন না, শুধু সেটাই লিখবেন কেন? আবার এমন দৃশ্যও কিন্তু আছে যে ট্রাক পণ্য নিয়ে বসে আছে, কিন্তু কেনার লোক নেই। পুরান ঢাকাতেই এমন ঘটনা ঘটেছে। পণ্য বিক্রি শেষ করতে রাত ১০টা পর্যন্ত সময় লেগেছে।\nপ্রশ্ন : প্রথম আলো: দুই ধাপে এক কোটি মানুষের কাছে পণ্য বিক্রির যে তালিকা করা হয়েছে, তা কীভাবে করা হয়েছে? তালিকা তৈরিতে অনিয়মের অভিযোগ আছে।\nপ্রথম আলো: দুই ধাপে এক কোটি মানুষের কাছে পণ্য বিক্রির যে তালিকা করা হয়েছে, তা কীভাবে করা হয়েছে? তালিকা তৈরিতে অনিয়মের অভিযোগ আছে।\nটিপু মুনশি: নগদ এককালীন আড়াই হাজার টাকা করে দেওয়ার জন্য ২০২০ সালে যে তালিকা করা হয়েছিল, তা থেকে ৩০ লাখ পরিবারকে নেওয়া হয়েছে। নতুন করে যোগ করা হয়েছে ৫৭ লাখ পরিবারের তালিকা। সবাইকে ফ্যামিলি কার্ড দেওয়া হয়েছে। আগের তালিকা যে প্রক্রিয়ায় করা হয়েছে, পরেরটিও সেভাবে হয়েছে। তবে এটা ঠিক যে ফ্যামিলি কার্ড তৈরিতে কোথাও কোথাও একটু অনিয়ম হতে পারে।\nটিপু মুনশি: নগদ এককালীন আড়াই হাজার টাকা করে দেওয়ার জন্য ২০২০ সালে যে তালিকা করা হয়েছিল, তা থেকে ৩০ লাখ পরিবারকে নেওয়া হয়েছে। নতুন করে যোগ করা হয়েছে ৫৭ লাখ পরিবারের তালিকা। সবাইকে ফ্যামিলি কার্ড দেওয়া হয়েছে। আগের তালিকা যে প্রক্রিয়ায় করা হয়েছে, পরেরটিও সেভাবে হয়েছে। তবে এটা ঠিক যে ফ্যামিলি কার্ড তৈরিতে কোথাও কোথাও একটু অনিয়ম হতে পারে।\nপ্রশ্ন : প্রথম আলো: সামনে পবিত্র রমজান। সারা পৃথিবীতেই বড় বড় উৎসব উপলক্ষে পণ্যের দামে ছাড় দেওয়া হয়। ব্যতিক্রম বাংলাদেশ। বাংলাদেশে বরং উৎসবের সময় দাম বাড়িয়ে দেওয়া হয়। এ সমস্যার সমাধান হবে কীভাবে?\nপ্রথম আলো: সামনে পবিত্র রমজান। সারা পৃথিবীতেই বড় বড় উৎসব উপলক্ষে পণ্যের দামে ছাড় দেওয়া হয়। ব্যতিক্রম বাংলাদেশ। বাংলাদেশে বরং উৎসবের সময় দাম বাড়িয়ে দেওয়া হয়। এ সমস্যার সমাধান হবে কীভাবে?\nটিপু মুনশি: এটা একটা সত্য কথা বললেন। অসাধু ব্যবসায়ীদের অতি মুনাফাপ্রবণতার কারণে এটা হয়। পবিত্র রমজান হচ্ছে সংযমের মাস। কোথায় রমজানে আরেকটু বেশি সংযমী হবেন, তার পরিবর্তে একশ্রেণির ব্যবসায়ী আরও বেশি মুনাফা করার জন্য যেন রমজানকেই বেছে নেন। এ মানসিকতা বদলাতে হবে। বদলানো একটু কঠিন। তবে বদলানো উচিত। অন্য দিক থেকে ক্রেতাদের মানসিকতাও বদলাতে হবে। তাঁরা একসঙ্গে বেশি পরিমাণে পণ্য কিনতে চান। এতে বাজার অস্থির হয়ে পড়ে এবং পণ্যের দাম বেড়ে যায়।\nটিপু মুনশি: এটা একটা সত্য কথা বললেন। অসাধু ব্যবসায়ীদের অতি মুনাফাপ্রবণতার কারণে এটা হয়। পবিত্র রমজান হচ্ছে সংযমের মাস। কোথায় রমজানে আরেকটু বেশি সংযমী হবেন, তার পরিবর্তে একশ্রেণির ব্যবসায়ী আরও বেশি মুনাফা করার জন্য যেন রমজানকেই বেছে নেন। এ মানসিকতা বদলাতে হবে। বদলানো একটু কঠিন। তবে বদলানো উচিত। অন্য দিক থেকে ক্রেতাদের মানসিকতাও বদলাতে হবে। তাঁরা একসঙ্গে বেশি পরিমাণে পণ্য কিনতে চান। এতে বাজার অস্থির হয়ে পড়ে এবং পণ্যের দাম বেড়ে যায়।\nপ্রশ্ন : প্রথম আলো: বাজারে কোনো সিন্ডিকেট আছে বলে মনে করেন? তারা কারা?\nপ্রথম আলো: বাজারে কোনো সিন্ডিকেট আছে বলে মনে করেন? তারা কারা?\nটিপু মুনশি: বড় বড় ব্যবসায়ী গোষ্ঠী আছে। তারা সিন্ডিকেট করতে পারে। আমরা চাই ছোট বা মাঝারি পর্যায়ের ব্যবসায়ীরাও ভোগ্যপণ্যের ব্যবসায় আসুক। প্রয়োজনে ব্যাংকঋণের ব্যবস্থাসহ বিশেষ সহযোগিতা দেওয়া হবে তাদের।\nটিপু মুনশি: বড় বড় ব্যবসায়ী গোষ্ঠী আছে। তারা সিন্ডিকেট করতে পারে। আমরা চাই ছোট বা মাঝারি পর্যায়ের ব্যবসায়ীরাও ভোগ্যপণ্যের ব্যবসায় আসুক। প্রয়োজনে ব্যাংকঋণের ব্যবস্থাসহ বিশেষ সহযোগিতা দেওয়া হবে তাদের।\nপ্রশ্ন : প্রথম আলো: রাশিয়া–ইউক্রেন পরিস্থিতির কোনো নেতিবাচক প্রভাব পড়ছে বাজারে?\nপ্রথম আলো: রাশিয়া–ইউক্রেন পরিস্থিতির কোনো নেতিবাচক প্রভাব পড়ছে বাজারে?\nটিপু মুনশি: কিছুটা তো পড়েছেই। বিশেষ করে জ্বালানি তেলের দামে। জ্বালানি তেলের সঙ্গে তো অনেক কিছুই সম্পর্কিত।\nটিপু মুনশি: কিছুটা তো পড়েছেই। বিশেষ করে জ্বালানি তেলের দামে। জ্বালানি তেলের সঙ্গে তো অনেক কিছুই সম্পর্কিত।\nপ্রশ্ন : প্রথম আলো: ভোগ্যপণ্যে আমদানিনির্ভরতা কমানোর কোনো পরিকল্পনা আছে?\nপ্রথম আলো: ভোগ্যপণ্যে আমদানিনির্ভরতা কমানোর কোনো পরিকল্পনা আছে?\nটিপু মুনশি: কিছু পণ্য আছে, আমদানি করতেই হবে। এ দেশের মাটিতে যেমন ভোজ্যতেল খুব বেশি উৎপাদন হবে না। অন্তত ২০ শতাংশ যাতে দেশেই উৎপাদন করা যায়, সেভাবে আমরা এগোচ্ছি। কৃষিমন্ত্রী আব্দুর রাজ্জাক এরই মধ্যে ভোজ্যতেল ও পেঁয়াজের উৎপাদন বৃদ্ধির কিছু পদক্ষেপের কথা জানিয়েছেন। আমরা আশাবাদী।\nটিপু মুনশি: কিছু পণ্য আছে, আমদানি করতেই হবে। এ দেশের মাটিতে যেমন ভোজ্যতেল খুব বেশি উৎপাদন হবে না। অন্তত ২০ শতাংশ যাতে দেশেই উৎপাদন করা যায়, সেভাবে আমরা এগোচ্ছি। কৃষিমন্ত্রী আব্দুর রাজ্জাক এরই মধ্যে ভোজ্যতেল ও পেঁয়াজের উৎপাদন বৃদ্ধির কিছু পদক্ষেপের কথা জানিয়েছেন। আমরা আশাবাদী।\nপ্রথম আলো: আপনাকে ধন্যবাদ।\nটিপু মুনশি: আপনাকেও ধন্যবাদ।"
    },
    {
        "url": "https://www.prothomalo.com/bangladesh/district/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AB%E0%A7%8D%E0%A6%AF%E0%A6%BE%E0%A6%AE%E0%A6%BF%E0%A6%B2%E0%A6%BF-%E0%A6%95%E0%A6%BE%E0%A6%B0%E0%A7%8D%E0%A6%A1-%E0%A6%A4%E0%A7%88%E0%A6%B0%E0%A6%BF%E0%A6%A4%E0%A7%87-%E0%A7%A7%E0%A7%A6%E0%A7%A6-%E0%A6%9F%E0%A6%BE%E0%A6%95%E0%A6%BE-%E0%A6%95%E0%A6%B0%E0%A7%87-%E0%A6%86%E0%A6%A6%E0%A6%BE%E0%A7%9F%E0%A7%87%E0%A6%B0-%E0%A6%85%E0%A6%AD%E0%A6%BF%E0%A6%AF%E0%A7%8B%E0%A6%97",
        "title": "টিসিবির ফ্যামিলি কার্ড তৈরিতে ১০০ টাকা করে আদায়ের অভিযোগ | প্রথম আলো",
        "meta_description": "চুয়াডাঙ্গার দামুড়হুদা উপজেলায় টিসিবি পণ্যের ক্রেতাদের পরিচিতি কার্ড (ফ্যামিলি কার্ড) তৈরিতে ১০০ টাকা করে নেওয়ার অভিযোগ পাওয়া গেছে। উপজেলার কার্পাসডাঙ্গা ইউনিয়নের ২ নম্বর ওয়ার্ডের আরামডাঙ্গা গ্রামে এ ঘটনা ঘটেছে। স্থানীয় ইউপি সদস্য বিল্লাল হোসেনের সহযোগী মজিবর রহমানের বিরুদ্ধে এই অভিযোগ করেছেন ভুক্তভোগীরা।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2020-09%2F4cf9cf9e-2dbe-4fc1-9d50-92d80039149f%2Fchuadanga.png?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-24T19:09:00",
        "keywords": [
            "টিসিবি",
            "দামুড়হুদা",
            "চুয়াডাঙ্গা",
            "খুলনা বিভাগ"
        ],
        "last_scraped": "2024-10-07T15:03:35.018481",
        "source": "প্রথম আলো",
        "old": true,
        "author": "প্রতিনিধি",
        "content": "চুয়াডাঙ্গার দামুড়হুদা উপজেলায় টিসিবি পণ্যের ক্রেতাদের পরিচিতি কার্ড (ফ্যামিলি কার্ড) তৈরিতে ১০০ টাকা করে নেওয়ার অভিযোগ পাওয়া গেছে। উপজেলার কার্পাসডাঙ্গা ইউনিয়নের ২ নম্বর ওয়ার্ডের আরামডাঙ্গা গ্রামে এ ঘটনা ঘটেছে। স্থানীয় ইউপি সদস্য বিল্লাল হোসেনের সহযোগী মজিবর রহমানের বিরুদ্ধে এই অভিযোগ করেছেন ভুক্তভোগীরা।\nদামুড়হুদা উপজেলা নির্বাহী কর্মকর্তা (ইউএনও) তাছলিমা আক্তার অভিযোগের সত্যতা নিশ্চিত করে বলেন, কতজনের কাছ থেকে টাকা নিয়েছেন, তা জানা যায়নি। এ ব্যাপারে অভিযুক্ত ব্যক্তিকে ডেকে ভুক্তভোগীদের টাকা ফেরত দিতে ইউপি চেয়ারম্যানকে বলা হয়েছে। একই সঙ্গে সংশ্লিষ্ট সবাইকে সতর্ক থাকতে বলা হয়েছে। টিসিবির এই উদ্যোগে অনিয়মের কোনো সুযোগ নেই।\nখোঁজ নিয়ে জানা গেছে, দামুড়হুদার কার্পাসডাঙ্গা ইউনিয়নে ফ্যামিলি কার্ডের মাধ্যমে ট্রেডিং করপোরেশন অব বাংলাদেশের (টিসিবি) পণ্য বিক্রির জন্য মোট ১ হাজার ৩৭৬টি কার্ড বরাদ্দ দেওয়া হয়, যার মধ্যে ইউনিয়নের ২ নম্বর ওয়ার্ড সদস্য ও ২ নম্বর প্যানেল চেয়ারম্যান বিল্লাল হোসেনকে ২০টি কার্ড দেওয়া হয়। বিল্লাল হোসেন এর মধ্যে কিছু কার্ড বিতরণের জন্য তাঁর অনুসারী মজিবর রহমানকে দায়িত্ব দেন। মজিবর রহমান কার্ড বিতরণের সময় প্রত্যেকের কাছ থেকে ১০০ টাকা নেন। গতকাল বুধবার ইউনিয়ন পরিষদে পণ্য কেনার সময় ভুক্তভোগীরা টাকা নেওয়ার বিষয়টি স্থানীয় গণ্যমান্য ব্যক্তিদের জানালে বিষয়টি প্রকাশ পায়।\nআরামডাঙ্গা গ্রামের বাসিন্দা দিনমজুর জাহাঙ্গীর আলম বলেন, ‘তেল–নুন দিয়ার কার্ড করার জন্যি মজিবারের কাচে ফটো দিয়ার সুমায় বলে যে ১০০ ট্যাকা দিয়ে যা। আমার কাচে ট্যাকা ছিল না। ধার কইরে ট্যাকাডা দিই।’ একই গ্রামের বৃদ্ধ জান মহাম্মদ বলেন, ‘গ্রামের সজীব এট্টা কার্ড দিয়েলো। ওই কার্ড দিয়ে জিনিস তুলে আনার পর বাড়ি আইলি বউমা জানায় যে তাঁর কাচ থেইকে মজিবার ১০০ ট্যাকা নিয়েচে।’ একই ধরনের অভিযোগ করেন ওই গ্রামের বাসিন্দা দিনমজুর মহাসীন আলী ও আবু সুফিয়ান। ইউপি সদস্য ও ইউনিয়ন কৃষক লীগের সাংগঠনিক সম্পাদক বিল্লাল হোসেন বলেন, ‘আপনি যেইডা শুনেচেন, ওইডাই সঠিক। কার্ড বিতরণে মজিবার সমস্যা পাকি ফেইলেচে।’\nঅভিযুক্ত মজিবর রহমান বিষয়টি স্বীকার করে বলেন, ‘বিল্লাল মেম্বার আমার পাঁচটা কার্ড দিয়েলো। ছবি তুলতি অ্যাকাক জুনার জন্যি ৪০ ট্যাকা করে খরজ হয়েলো। আমি গরিপ মানুষ, তাই ৫ জনির কাচ থেইকে ১০০ ট্যাকা কইরে নিয়েলাম। আজ বিকেলে চিয়ারমেনের কাচে ট্যাকাগুনু ফেরত দিয়ে দেব। জীবনে বাঁইচে থাকতি অ্যারাম কাজ কইরব না।’\nজেলা প্রশাসকের কার্যালয় সূত্রে জানা গেছে, পবিত্র রমজানকে সামনে রেখে ফ্যামিলি কার্ডের মাধ্যমে স্বল্প মূল্যে নিত্যপণ্য বিক্রির জন্য চুয়াডাঙ্গা জেলায় ৭৪ হাজার ৫৫৬টি ফ্যামিলি কার্ড তৈরি করা হয়েছে। ২০ মার্চ থেকে কার্ডধারী উপকারভোগীদের কাছে ৪৬০ টাকার বিপরীতে ২ কেজি চিনি, ২ কেজি মসুর ডাল ও ২ লিটার সয়াবিনের তেল বিক্রি করা হচ্ছে। আজ ২৪ মার্চ পর্যন্ত ফ্যামিলি কার্ডের মাধ্যমে ৩৬ হাজার ২৫৮ জনের কাছে পণ্য বিক্রি করা হয়েছে। "
    },
    {
        "url": "https://www.prothomalo.com/opinion/column/%E0%A6%AE%E0%A6%BE%E0%A6%A8%E0%A7%81%E0%A6%B7-%E0%A6%AC%E0%A7%9C-%E0%A6%95%E0%A6%BE%E0%A6%81%E0%A6%A6%E0%A6%9B%E0%A7%87-%E0%A6%A4%E0%A7%81%E0%A6%AE%E0%A6%BF-%E0%A6%AE%E0%A6%BE%E0%A6%A8%E0%A7%81%E0%A6%B7%E0%A7%87%E0%A6%B0-%E0%A6%B9%E0%A7%9F%E0%A7%87-%E0%A6%AA%E0%A6%BE%E0%A6%B6%E0%A7%87-%E0%A6%A6%E0%A6%BE%E0%A6%81%E0%A7%9C%E0%A6%BE%E0%A6%93",
        "title": "মানুষ বড় কাঁদছে, তুমি মানুষের হয়ে পাশে দাঁড়াও | প্রথম আলো",
        "meta_description": "৪৩ শতাংশ মানুষ খাবারের ব্যয় কমিয়ে দিয়েছে। বাজার স্বাভাবিক থাকলে খাবারে ব্যয় যতটুকু কমানো হয়, ততটুকু কম খাবার গ্রহণ করে ভোক্তা। আর খাবারের দাম বেড়ে গেলে তাকে আরও কম খাবার কিনতে হয়। করোনাকালে মানুষের আয় কমেছে বলে খাবারে ব্যয়ও কমাতে হয়েছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F33a665e8-1bc0-4977-823c-f159859be84a%2Fmiddleclass_prothomalo.PNG?rect=0%2C35%2C836%2C557&auto=format%2Ccompress&fmt=webp&format=webp&w=640&dpr=1.3",
        "published_date": "2022-03-24T21:30:00",
        "keywords": [
            "টিসিবি",
            "দারিদ্র্য",
            "আয় বৈষম্য"
        ],
        "last_scraped": "2024-10-07T15:03:55.333884",
        "source": "প্রথম আলো",
        "old": true,
        "author": "সোহরাব হাসান",
        "content": "প্রদীপের নিচে অন্ধকার। গত মঙ্গলবার প্রথম আলোসহ সব পত্রিকায় দেশের বৃহত্তম পায়রা তাপবিদ্যুৎকেন্দ্রের ছবি ছাপা হয়েছে। এই কেন্দ্র উদ্বোধনের মাধ্যমে দেশের শতভাগ মানুষের ঘরে বিদ্যুৎ পৌঁছে দেওয়ার অঙ্গীকার পূরণ করেছে সরকার। খুবই আনন্দের খবর। কিন্তু সেই বিদ্যুৎ নেওয়ার ক্ষমতা কি সব মানুষের আছে? নেই।\nপ্রথম পাতায় তাপবিদ্যুৎকেন্দ্রের খবরের পাশে আরও দুটি খবর ছাপা হয়েছে। একটি হলো ব্র্যাক ইউনিভার্সিটির সেন্টার ফর পিস অ্যান্ড জাস্টিসের (সিপিজে) জরিপ। এতে বলা হয়, ৪৩ শতাংশ মানুষ খাবারের ব্যয় কমিয়ে দিয়েছে। বাজার স্বাভাবিক থাকলে খাবারে ব্যয় যতটুকু কমানো হয়, ততটুকু কম খাবার গ্রহণ করে ভোক্তা। আর খাবারের দাম বেড়ে গেলে তাকে আরও কম খাবার কিনতে হয়। করোনাকালে মানুষের আয় কমেছে বলে খাবারে ব্যয়ও কমাতে হয়েছে। সিপিজের জরিপ অনুযায়ী, গত বছর জুনের চেয়ে ডিসেম্বরে মানুষের আর্থিক অবস্থা কিছুটা ভালো হলেও করোনার আগের অবস্থায় আসেনি। ৩৪ শতাংশ মানুষকে চলতে হয়েছে ঋণ নিয়ে, ঋণের টাকার ৩২ শতাংশ ব্যয় হয়েছে খাবার কেনায়, সঞ্চয় ভেঙেছে ২৬ শতাংশ মানুষ।\nতৃতীয় খবরটি ট্রেডিং করপোরেশন অব বাংলাদেশের (টিসিবি) ট্রাকের সামনে খাদ্যপণ্যের জন্য দাঁড়ানো এক মা ও তাঁর দুই মেয়েকে নিয়ে। উত্তরার ১৪ নম্বর সেক্টরের বাসিন্দা সুফিয়া বেগম স্থানীয় খেলার মাঠে অপেক্ষা করছিলেন টিসিবির কম দামে দেওয়া খাদ্যপণ্যের জন্য। তাঁর দুই মেয়ে সাবিনা ইয়াসমিন ও লিপা আক্তারের আলাদা আলাদা সংসার। থাকেন কাছাকাছি কোনো এলাকায়। টিসিবির ট্রাকের পণ্য আনতে গিয়েই মায়ের সঙ্গে দেখা হয়ে যায় দুই মেয়ের। তাঁরাও টিসিবির পণ্য কিনতে এসেছেন। দুই মেয়ের কোলে দুই শিশুসন্তান।\nপারিবারিক কোনো অনুষ্ঠান কিংবা পার্বণে পরিবারের সদস্যদের একত্র হওয়ার রেওয়াজ আছে বাঙালি সমাজে। কিন্তু এই মা ও দুই মেয়েকে একত্র করেছে টিসিবির ট্রাক। যে অর্থ তাঁরা আয় করেন, তা দিয়ে বাজার থেকে প্রয়োজনীয় খাবার কিনতে পারেন না বলেই টিসিবির পণ্য কিনতে এসেছেন। ওই মা ও তাঁর দুই মেয়ের ভাগ্য ভালো তাঁরা তিনজনই খাদ্যপণ্য নিয়ে ঘরে যেতে পেরেছেন। কিন্তু অনেককে খালি হাতে ফিরতে হয়েছে।\nটিসিবির পরিবেশকের বিক্রয় প্রতিনিধি শরিফুল ইসলাম প্রথম আলোকে বলেন, পণ্য না পেয়ে ২০ থেকে ২৫ জন নারী-পুরুষ ফিরে গেছেন। বিক্রি শেষ হয় সন্ধ্যা সাড়ে সাতটায়। একটি মাঠে ট্রাকের সামনে থেকে ২০ থেকে ২৫ জন খালি হাতে ফিরে গেলে টিসিবির ১৫০টি ট্রাক থেকে খালি হাতে কতজন ফিরেছেন, তা অনুমান করা কঠিন নয়।\nমার্চের গরমকে ছাড়িয়ে গেছে বাজারের গরম। চাল, ডাল, পেঁয়াজ, চিনি, ভোজ্যতেলসহ প্রায় সব ভোগ্যপণ্যের দাম লাফিয়ে লাফিয়ে বাড়ছে। আমদানিকারকেরা যুক্তি দেখাচ্ছেন, আন্তর্জাতিক বাজারে দাম বাড়ছে বলে দেশের বাজারেও বেশি দামে বিক্রি করতে হচ্ছে। মূল্যবৃদ্ধির কারণ পরিবহনের ব্যয় বৃদ্ধি। আন্তর্জাতিক বাজারে জ্বালানি তেলের দাম বেড়ে যাওয়ায় প্রায় সব পণ্যের দামই বেড়েছে। বিশ্লেষকেরা মনে করেন, পবিত্র রমজান মাসে (এপ্রিল) বাজার পরিস্থিতি আরও নাজুক হতে পারে। ভোজ্যতেল, চিনিসহ কয়েক ধরনের পণ্যের ওপর আমদানি শুল্ক ও ভ্যাট কমানো হলেও বাজারে তেমন প্রভাব পড়েনি। ইউক্রেন যুদ্ধে যুক্তরাষ্ট্র ও ইউরোপীয় ইউনিয়ন (ইইউ) রাশিয়ার ওপর অবরোধ আরোপ করেছে। এই অবরোধ উপেক্ষা করে রাশিয়ার সঙ্গে ব্যবসা-বাণিজ্য করাও কঠিন হয়ে পড়েছে।\nযেসব পণ্য দেশে উৎপন্ন হয়, সেসব পণ্যের দামও বাড়ছে। ভরা মৌসুমে চালের দাম বাড়ার পেছনে কোনো যুক্তি নেই। গত বছর সরকারি গুদামে চালের মজুত কম ছিল, এ সুযোগে একশ্রেণির আড়তদার ও মিলমালিক চালের দাম বাড়িয়ে দিয়েছিলেন। পরিস্থিতি মোকাবিলায় সরকার শুল্ক কমিয়ে প্রচুর চাল আমদানির ব্যবস্থা করে। ভারতে চালের দাম বাংলাদেশের চেয়ে অনেক কম। বাজার বিশ্লেষকদের মতে, চাল আমদানি বন্ধ রাখায় কৃষকেরা লাভবান হননি। তাঁরা আগেই ধান বিক্রি করে দিয়েছেন। লাভবান হয়েছেন আড়তদার ও মিলমালিকেরা। সরকার লক্ষ্যমাত্রা অনুযায়ী কৃষকদের কাছে থেকে চাল ও ধান সংগ্রহ করলে মধ্যস্বত্বভোগীরা বেশি মুনাফা করতে পারতেন না। কৃষকেরাও লাভবান হতেন। সরকারের বাজার তদারকি ইঁদুর-বিড়াল খেলায় পরিণত হয়েছে।\nবাজারের ঊর্ধ্বগতির পরিপ্রেক্ষিতে সরকার এক কোটি মানুষের কাছে কম দামে পণ্য বিক্রির সিদ্ধান্ত নিয়েছে। সারা দেশে বিতরণ করা কার্ডের বিপরীতে টিসিবির প্রথম দফার পণ্য পাচ্ছে মানুষ। তবে বরাদ্দ অনুসারে কম কার্ড বিতরণ, দেরিতে টিসিবির ট্রাক আসা, মানুষের ঘণ্টার পর ঘণ্টা রোদের মধ্যে লাইনে দাঁড়িয়ে থাকা, এক কেন্দ্র থেকে আরেক কেন্দ্রে দৌড়ানো, কার্ড নিয়েও পণ্য না পেয়ে অনেকের খালি হাতে ফেরত যাওয়া—এমন সব ভোগান্তির চিত্র অনেক জেলাতেই দেখা যায়। এক পরিবারের একাধিক ব্যক্তির কাছে এবং অপেক্ষাকৃত সচ্ছল পরিবারকে কার্ড বিতরণেরও অভিযোগও আছে। অর্থনীতিবিদেরা মনে করেন, করোনাকালে আয় কমা ও নিত্যপণ্যের মূল্যবৃদ্ধির কারণে দেশে ছয় থেকে সাত কোটি নিম্নবিত্ত এখন কষ্টে রয়েছে। এ কারণে আরও মানুষকে সহায়তার আওতায় আনতে কার্ডের সংখ্যা বাড়াতে হবে।\nবাজারে অনিয়ম রুখতে নজরদারি বাড়ানো ও অভিযান চালানো, কিছু পণ্যে ভ্যাট কমানোসহ সরকারের কিছু সিদ্ধান্তে বাজারে স্বস্তি ফেরা শুরু করেছে। তবে সামনের রমজান মাসকে ঘিরে এখনো আশঙ্কামুক্ত হতে পারছে না ভোক্তারা। এ কারণে অসাধু ব্যবসায়ীদের মজুতদারি বন্ধ করতে কার্ডের মাধ্যমে টিসিবির পণ্য বিক্রয় সফল করতেই হবে। ভোগান্তি ও অনিয়মের বিরুদ্ধে তৎপর না হলে ভোক্তারা কাঙ্ক্ষিত সুফল থেকে বঞ্চিত হবে। এর আগে করোনাকালের সহায়তাসহ নানা ত্রাণ কার্যক্রম সঠিক তদারকির অভাবে ও অনিয়মের কারণে মুখ থুবড়ে পড়েছিল। আবারও তেমন বিশৃঙ্খল পরিস্থিতি আমরা দেখতে চাই না।\nকরোনাকালে যখন সাধারণ মানুষ কাজ হারিয়েছে, যাদের রোজগার বন্ধ হয়ে গেছে, তাদের জন্য দেওয়া সরকারের যৎসামান্য আর্থিক সহায়তাও ঠিকমতো পৌঁছানো যায়নি চুরিচামারি ও স্বজনপ্রীতির কারণে। অনেক জনপ্রতিনিধি বামালসহ ধরাও পড়েছেন। দেশ যখন করোনার প্রকোপ থেকে অনেকটা মুক্ত, তখনই বাজারের আগুন জনগণ তথা সীমিত আয়ের মানুষকে মহাদুর্যোগের মধ্যে ঠেলে দিয়েছে। যে সিন্ডিকেট বরাবর বাজার কারসাজি করে, মন্ত্রীর সদুপদেশ ও মৌখিক হুঁশিয়ারি তাদের বশে আনতে পারবে না। এ জন্য বাজার তদারকের কাজটি জোরদার করতে হবে। সেই সঙ্গে যেসব অসাধু ব্যবসায়ী কৃত্রিম সংকট তৈরি করেন, গুজব ছড়িয়ে পণ্যের দাম বাড়াচ্ছেন, তাঁদের বিরুদ্ধে আইনি পদক্ষেপ নিতে হবে। অন্তত দৃষ্টান্তমূলক হলেও দু-চারজনকে শাস্তি দিন।\nআওয়ামী লীগের যে নেতারা কথায় কথায় বিএনপিকে তুলাধোনা করেন, তাদের শাসনামলের বিভিন্ন অনাচার নিয়ে কথা বলেন, তাঁরা যদি একটু নিজের দলের দিকে নজর দিতেন, সাধারণ মানুষ স্বস্তি পেত।\nকরোনাভাইরাসের সংক্রমণ বেড়ে যাওয়ায় বিশ্বব্যাপী অর্থনৈতিক মন্দা চলছিল। অনেকে উৎপাদন কমিয়ে দিয়েছিল। গত অক্টোবরে অর্থনীতিতে গতি সঞ্চার হলে শিল্প ও ভোগ্যপণ্যের চাহিদা বেড়ে যায়। এর ওপর ইউক্রেন যুদ্ধ বিশ্ব অর্থনীতিকে আরও অনিশ্চয়তার মধ্যে ঠেলে দিয়েছে। জ্বালানি তেলের দাম বেড়েই চলেছে। এ অবস্থায় উন্নত অর্থনীতির দেশগুলো যত সহজে ধাক্কা সামলাতে পারবে, বাংলাদেশের মতো উন্নয়নশীল দেশের পক্ষে তা সম্ভব হবে না। তাই এ মুহূর্তে সরকারের উচিত দরিদ্র ও সীমিত আয়ের মানুষকে আরও সহায়তা দেওয়া। যেকোনো মূল্যে বাজার স্থিতিশীল রাখা। তবে হতদরিদ্র মানুষকে বাঁচাতে সরকারের পাশাপাশি রাজনৈতিক দলগুলোকেও এগিয়ে আসতে হবে। এগিয়ে আসতে হবে বেসরকারি সংস্থাগুলোকেও। দরিদ্র ও প্রান্তিক মানুষের প্রতি সমাজের সচ্ছল ও বিত্তবান মানুষের দায় আছে। তাদের সংখ্যা হিসেবে না দেখে মানুষ হিসেবে দেখুন। প্রকৃত উন্নয়ন মানে সবাইকে নিয়ে এগিয়ে যাওয়া; কাউকে পেছনে ফেলা নয়।\nগত রোববার রাতে রাজধানীর কল্যাণপুরের বেলতলা এলাকার ৯ নম্বর বস্তিতে লাগা আগুনে দুই শতাধিক ঘর পুড়ে যায়। বস্তিবাসী জানান, কেউ মারা না গেলেও তাঁদের সহায়সম্পদ সব আগুনে পুড়ে গেছে। কিছুদিন পরপর ঢাকার বস্তিতে আগুন লাগা নিয়মে পরিণত হয়েছে। যাঁরা বস্তি নিয়ন্ত্রণ করেন, তাঁরাই আগুন লাগান বলে অভিযোগ আছে। আগুন লাগলে তাঁরা নতুন করে ঘর তৈরি করে নতুন মানুষকে ভাড়া দিতে পারবেন। আবার প্রভাবশালীদের দ্বন্দ্বের কারণেও বস্তিতে আগুন লাগানো হয়। এতে প্রভাবশালীরা লাভবান হলেও সর্বস্বান্ত হয় গরিব মানুষগুলো; নতুন ঘর না ওঠা পর্যন্ত খোলা আকাশের নিচেই তাদের বাস করতে হবে। প্রতিটি স্তরে আমাদের জনপ্রতিনিধি আছেন, এই নিঃসম্বল ও অসহায় মানুষের আহাজারি তাঁদের কানে পৌঁছায় না।\nটিসিবির গাড়ির লাইনে দাঁড়ানো ও আগুনে পোড়া বস্তির মানুষকে দেখে শক্তি চট্টোপাধ্যায়ের সেই কবিতার লাইনগুলো মনে পড়ছে।\nমানুষ বড় কাঁদছে, তুমি মানুষের পাশে দাঁড়াও।মানুষই ফাঁদ পাতছে, তুমি পাখির মতো পাশে দাঁড়াও,মানুষ বড় একলা, তুমি তাহার পাশে এসে দাঁড়াও।তোমাকে সেই সকাল থেকে তোমার মতো মনে পড়ছে,সন্ধে হলে মনে পড়ছে, রাতের বেলা মনে পড়ছে।মানুষ বড় একলা, তুমি তাহার পাশে এসে দাঁড়াও,এসে দাঁড়াও, ভেসে দাঁড়াও এবং ভালোবেসে দাঁড়াও,মানুষ বড় কাঁদছে, তুমি মানুষ হয়ে পাশে দাঁড়াও।\nক্ষমতাধর ও ক্ষমতাপ্রত্যাশী রাজনীতিকদের কাছে সবিনয়ে আবেদন করতে চাই, রাজনীতি নিয়ে বাহাস করার অনেক সময় পাবেন। এখন এই দুঃখতাড়িত ও অভাবপীড়িত মানুষের জন্য কিছু করুন।\nসোহরাব হাসান প্রথম আলোর যুগ্ম সম্পাদক ও কবি\nsohrabhassan55@gmail.com"
    },
    {
        "url": "https://www.prothomalo.com/bangladesh/capital/%E0%A6%9B%E0%A7%9F%E0%A6%9F%E0%A6%BF-%E0%A6%AA%E0%A6%A3%E0%A7%8D%E0%A6%AF%E0%A6%87-%E0%A6%95%E0%A6%BF%E0%A6%A8%E0%A6%A4%E0%A7%87-%E0%A6%AC%E0%A6%BE%E0%A6%A7%E0%A7%8D%E0%A6%AF-%E0%A6%95%E0%A6%B0%E0%A6%BE-%E0%A6%85%E0%A6%A8%E0%A7%87%E0%A6%95%E0%A7%87%E0%A6%B0-%E0%A6%9C%E0%A6%A8%E0%A7%8D%E0%A6%AF-%E0%A6%9A%E0%A6%BE%E0%A6%AA",
        "title": "ছয়টি পণ্যই কিনতে বাধ্য করা অনেকের জন্য চাপ | প্রথম আলো",
        "meta_description": "মাসে ১০ হাজার টাকা বেতনে রাজধানীর ইন্দিরা রোড এলাকার একটি আবাসিক ভবনে দারোয়ানের চাকরি করেন আবুল হাসিম। স্ত্রী-সন্তানকে নিয়ে কাছেই টিনের এক কক্ষের একটি ঘরে থাকেন তিনি। ভাড়া পাঁচ হাজার টাকা। গতকাল বৃহস্পতিবার বেলা ১১টার দিকে তিনি খবর পান, ইন্দিরা রোডের কাছে খামারবাড়ি এলাকায় টিসিবির পণ্যবাহী ট্রাক এসেছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2020-10%2F40b44b14-faa6-4a83-a585-c1f72366dcd2%2Fpotato_2.jpg?rect=0%2C167%2C4000%2C2667&auto=format%2Ccompress&fmt=webp&format=webp&w=640&dpr=1.3",
        "published_date": "2022-03-25T11:43:00",
        "keywords": [
            "বাজার দর",
            "নিত্য পণ্য",
            "টিসিবি",
            "বাণিজ্য মন্ত্রণালয়",
            "বাণিজ্য",
            "মূল্যবৃদ্ধি",
            "বাজারদর",
            "বিশেষ সংবাদ"
        ],
        "last_scraped": "2024-10-07T15:04:19.311153",
        "source": "প্রথম আলো",
        "old": true,
        "author": "ড্রিঞ্জা চাম্বুগং",
        "content": "মাসে ১০ হাজার টাকা বেতনে রাজধানীর ইন্দিরা রোড এলাকার একটি আবাসিক ভবনে দারোয়ানের চাকরি করেন আবুল হাসিম। স্ত্রী-সন্তানকে নিয়ে কাছেই টিনের এক কক্ষের একটি ঘরে থাকেন তিনি। ভাড়া পাঁচ হাজার টাকা। গতকাল বৃহস্পতিবার বেলা ১১টার দিকে তিনি খবর পান, ইন্দিরা রোডের কাছে খামারবাড়ি এলাকায় টিসিবির পণ্যবাহী ট্রাক এসেছে। তেল, ডাল, চিনি, পেঁয়াজ, ছোলা ও খেজুর—এই ছয় পণ্য নির্ধারিত পরিমাণে একসঙ্গে ‘প্যাকেজ’ আকারে বিক্রি হচ্ছে। দাম ৯৭০ টাকা।\nমাসের শেষ দিকে আবুল হাসিমের হাতে বলতে গেলে টাকা থাকেই না। গতকাল তাঁর পকেটে ছিল ৪৫০ টাকা। বেতন পেলেই শোধ করে দেবেন—এমন আশ্বাস দিয়েও পরিচিত কয়েকজনের কাছে টাকা ধার চেয়েও পাননি তিনি। যে ভবনে দিনের বেলায় দারোয়ান হিসেবে কাজ করেন, মন খারাপ করে সেখানেই তিনি বসে ছিলেন। কিছুক্ষণ পর ওপরের একটি ফ্ল্যাট থেকে ডাক আসে তাঁর। তাঁকে বাজার এনে দিতে বলেন ওই ফ্ল্যাটের গৃহিণী। এই সুযোগে ওই নারীর কাছে নিজের আর্থিক অসংগতির কথা জানান। তখন তাঁকে ৫০০ টাকা ধার দেন তিনি।\nনিজের পকেটে থাকা ৪৫০ টাকা এবং ধার করা ৫০০ টাকা—সব মিলিয়ে ৯৫০ টাকা। তাঁর প্রয়োজন ছিল আরও ২০ টাকা। পরে পাড়ার পরিচিত এক মুদিদোকানির কাছ থেকে ৫০ টাকা নিয়ে দুপুর সাড়ে ১২টার দিকে টিসিবির পণ্য বিক্রির লাইনে দাঁড়ান তিনি। প্রায় দুই ঘণ্টা পর আড়াইটার দিকে সুযোগ পান পণ্য কেনার।\nআবুল হাসিম প্রথম আলোকে বলেন, গরিবের তেল, ডাল, চিনি, পেঁয়াজ হলেই হয়। এখন ছোলা-খেজুরও দিচ্ছে। সব মিলিয়ে ৯৭০ টাকা লাগে। প্রয়োজন না থাকলেও দুই কেজি খেজুর ও চার কেজি ছোলা কিনতে হলো। কিন্তু এত টাকা তো গরিবের হাতে থাকে না।\nখামারবাড়িতে ভ্রাম্যমাণ ট্রাকে করে গতকাল পণ্য বিক্রি করেন টিসিবির পরিবেশক মেসার্স সদাই জেনারেল স্টোরের বিক্রয় প্রতিনিধিরা। একজন ক্রেতার কাছে ‘প্যাকেজ’ পদ্ধতিতে ২২০ টাকায় দুই লিটার বোতলজাত সয়াবিন তেল, ১৩০ টাকায় দুই কেজি মসুর ডাল (মোটা দানা), ১১০ টাকায় দুই কেজি চিনি, ১৫০ টাকায় পাঁচ কেজি পেঁয়াজ, ২০০ টাকায় চার কেজি ছোলা ও ১৬০ টাকায় দুই কেজি খেজুর বিক্রি করা হয়েছে। এই ছয়টি পণ্যের প্যাকেজ কিনতে একজন ক্রেতাকে ৯৭০ টাকা ব্যয় করতে হয়েছে।\nএর আগে টিসিবির ট্রাকে শুধু সয়াবিন তেল, মসুর ডাল, চিনি ও পেঁয়াজ বিক্রি করা হতো। এই চার পণ্যের প্যাকেজ কিনতে তখন একজন ক্রেতার খরচ হতো ৬১০ টাকা।\nখামারবাড়িতে গতকাল পণ্য কিনতে আসা গৃহকর্মী মোসাম্মত বেগমের অবস্থা ছিল আবুল হাসিমের চেয়েও করুণ। তাঁর কাছে ছিল মাত্র ৩০ টাকা। যে বাসায় তিনি কাজ করেন, ওই বাসার গৃহিণীর কাছ থেকে এক হাজার টাকা ধার করে টিসিবির লাইনে দাঁড়াতে হয় তাঁকে। দুপুর ১২টার দিকে লাইনে এসে দাঁড়ান তিনি। পণ্য কেনার সুযোগ পান বেলা দুইটার পর। তিনি প্রথম আলোকে বলেন, চার কেজি ছোলা ও দুই কেজি খেজুরের টাকায় চাল, লবণ ও অন্য জিনিস কেনা দরকার ছিল তাঁর।\nগত সোমবার (২১ মার্চ) টিসিবির ট্রাকে ছোলা বিক্রি শুরু হয়। নির্দেশনা ছিল, একেকজন ক্রেতার কাছে সর্বোচ্চ চার কেজি করে ছোলা বিক্রি করা যাবে। খেজুর বিক্রি শুরু হয় এর পরদিন থেকে, একজন ক্রেতার কাছে সর্বোচ্চ এক কেজি করে।\nটিসিবির মুখপাত্র হ‌ুমায়ূন কবির প্রথম আলোকে বলেন, কোনো পরিবেশক বা তাঁর প্রতিনিধিরা যদি জোর করে ক্রেতাদের কাছে বেশি পরিমাণে ছোলা ও খেজুর প্যাকেজ করে বিক্রি করেন, সেটা অন্যায়। বিক্রির স্থান থেকে তাৎক্ষণিক কেউ জানালে ওই পরিবেশকের বিরুদ্ধে শাস্তিমূলক ব্যবস্থা নেওয়া হবে।\nগতকাল খামারবাড়িতে টিসিবির পরিবেশক সদাই জেনারেল স্টোরের বিক্রয় প্রতিনিধিরা প্রত্যেক ক্রেতার কাছে দুই কেজি করে খেজুর বিক্রি করেন। এ বিষয়ে জানতে চাইলে টিসিবির পরিবেশকের বিক্রয় প্রতিনিধি দেলোয়ার হোসেন দাবি করেন, ক্রেতাদের আগ্রহের কারণেই দুই কেজি করে বিক্রি করা হচ্ছে। এ নিয়ে তিনি আর কোনো মন্তব্য করতে চাননি।\nটিসিবি সূত্র বলছে, প্রথমে চার কেজি করে ছোলা বিক্রির নির্দেশনা দেওয়া হয়েছিল। সেটা পরিবর্তন করে দুই কেজি করা হয়েছে। প্রত্যেক পরিবেশককে এ নির্দেশনা দেওয়া হয়েছে। এ ছাড়া খেজুর বিক্রি করতে হবে এক কেজি করে।\nতবে এভাবে প্যাকেজ আকারে বিক্রির বিষয়টি বাস্তবসম্মত নয় বলে মনে করেন বেসরকারি গবেষণা প্রতিষ্ঠান সাউথ এশিয়ান নেটওয়ার্ক অন ইকোনমিক মডেলিংয়ে (সানেম) নির্বাহী পরিচালক সেলিম রায়হান। তিনি প্রথম আলোকে বলেন, এখন নিম্ন আয়ের মানুষের নিত্যপ্রয়োজনীয় দ্রব্যই বেশি দরকার। এমন অনেক মানুষ আছেন, যাঁদের কাছে ছোলা বা খেজুর এখন বিলাসী খাদ্যদ্রব্য। এই দুই পণ্য যুক্ত করার ফলে প্যাকেজটা অনেক মানুষের নাগালের বাইরে চলে গেল।\nআগের প্যাকেজের পাশাপাশি ছোলা ও খেজুর আলাদা করে বিক্রির পরামর্শ দেন সেলিম রায়হান। তিনি বলেন, এমনভাবে টিসিবির পণ্য বিক্রি করা উচিত, যাতে যার যেটা প্রয়োজন, সে যেন তা কিনতে পারে।\nআগের দামেই ভোজ্যতেল\nসরকার গত রোববার প্রতি লিটারে বোতলজাত সয়াবিন তেলের দাম ১৬৮ থেকে ৮ টাকা কমিয়ে ১৬০ টাকা নির্ধারণ করে দিয়েছে। প্রতি পাঁচ লিটার সয়াবিন তেলের বোতলের দাম ৩৫ টাকা (লিটারে সাত টাকা) কমিয়ে ৭৬০ টাকা নির্ধারণ করা হয়েছে। খোলা সয়াবিনের ক্ষেত্রে লিটারে সাত টাকা কমিয়ে নতুন দাম ঠিক করা হয়েছে ১৩৬ টাকা।\nতবে সরকার নির্ধারিত দামে এখনো বাজারে সয়াবিন তেল বিক্রি শুরু হয়নি। দোকানিরা বলছেন, কোম্পানিগুলো নতুন দরে ভোজ্যতেল এখনো বাজারজাত শুরু করেনি।\nরাজধানীর তেজকুনিপাড়ার রেলওয়ে মার্কেটের মাইনুদ্দিন জেনারেল স্টোরে গতকাল প্রতি লিটার বোতলজাত সয়াবিন তেল ১৬৮ টাকায় বিক্রি করা হয়। পাশের আবদুর রহিম জেনারেল স্টোরে খোলা সয়াবিন তেল প্রতি লিটার ১৬০ টাকায় বিক্রি করা হয়, যা সরকারি নির্ধারিত মূল্যের চেয়ে ২৪ টাকা বেশি।\nদোকানি আবদুর রহিম প্রথম আলোকে বলেন, সরকারের দাম কমানোর ঘোষণা দেওয়ার এক দিন আগে এই তেল কেনা হয়েছে। তাই আগের দামেই বিক্রি করা হচ্ছে।"
    },
    {
        "url": "https://www.prothomalo.com/opinion/column/%E0%A6%AF%E0%A7%87-%E0%A6%A6%E0%A7%87%E0%A6%B6%E0%A7%87-%E0%A6%A8%E0%A7%8D%E0%A6%AF%E0%A6%BE%E0%A6%AF%E0%A7%8D%E0%A6%AF%E0%A6%AE%E0%A7%82%E0%A6%B2%E0%A7%8D%E0%A6%AF%E0%A7%87%E0%A6%B0-%E0%A6%95%E0%A6%BE%E0%A6%B0%E0%A7%8D%E0%A6%A1-%E0%A6%A8%E0%A6%BF%E0%A6%A4%E0%A7%87-%E0%A6%9F%E0%A6%BE%E0%A6%95%E0%A6%BE-%E0%A6%A6%E0%A6%BF%E0%A6%A4%E0%A7%87-%E0%A6%B9%E0%A7%9F",
        "title": "যে দেশে ন্যায্যমূল্যের কার্ড নিতে টাকা দিতে হয় | প্রথম আলো",
        "meta_description": "সুখবর আছে অনেকগুলো। বাংলাদেশ শতভাগ বিদ্যুতের দেশ হয়ে গেছে, বিচ্ছিন্ন চরেও পৌঁছে গেছে বিদ্যুৎ। ওয়ালটনের মতো কোম্পানিগুলোর ফ্রিজ বিক্রি হচ্ছে প্রত্যন্ত গ্রামে-গঞ্জে। সুখী দেশের বিশ্বতালিকায় বাংলাদেশ এগিয়েছে ৭ ভাগ, ১০১ থেকে এসেছে ৯৪-তে। ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F5eb9bb73-9196-451a-abc0-a9c7b8b7c08d%2F10335320220316_SH_0007063654.jpg?rect=0%2C0%2C2400%2C1600&auto=format%2Ccompress&fmt=webp&format=webp&w=640&dpr=1.3",
        "published_date": "2022-03-25T11:52:00",
        "keywords": [
            "অনিয়ম",
            "মূল্যবৃদ্ধি",
            "টিসিবি",
            "নিত্য পণ্য",
            "আনিসুল হক"
        ],
        "last_scraped": "2024-10-07T15:04:41.518574",
        "source": "প্রথম আলো",
        "old": true,
        "author": "আনিসুল হক",
        "content": "সুখবর আছে অনেকগুলো। বাংলাদেশ শতভাগ বিদ্যুতের দেশ হয়ে গেছে, বিচ্ছিন্ন চরেও পৌঁছে গেছে বিদ্যুৎ। ওয়ালটনের মতো কোম্পানিগুলোর ফ্রিজ বিক্রি হচ্ছে প্রত্যন্ত গ্রামে-গঞ্জে। সুখী দেশের বিশ্বতালিকায় বাংলাদেশ এগিয়েছে ৭ ভাগ, ১০১ থেকে এসেছে ৯৪-তে। প্রবাসী আয়ের গতিবৃদ্ধি হয়েছে মার্চ মাসে। এ হার অব্যাহত থাকলে মার্চে প্রবাসী আয় ছাড়িয়ে যাবে ২০০ কোটি ডলার। পাশাপাশি আছে মন খারাপ করা খবরও। আগের বছরের মতো ২০২১ সালেও বাংলাদেশ পৃথিবীর ১ নম্বর বায়ুদূষণের দেশ হিসেবে গণ্য হয়েছে। বাজারে নিত্যপণ্যের দাম বেড়ে চলে গেছে সাধারণ মানুষের ক্রয়ক্ষমতার বাইরে, এ খবর বেশ পুরোনো।\nপ্রথম আলোর খবর: ডাল-তেলের ব্যাগটা পাশে রেখে মাটিতে বসে হাঁপাচ্ছিলেন আজিমুন্নেসা। তপ্ত দুপুরের কড়া রোদে লম্বা লাইনের ধকলে হাঁটার শক্তি নেই তাঁর। ষাটোর্ধ্ব আজিমুন্নেসা যেখানে বসে ছিলেন, সেখান থেকে কয়েক হাত দূরে খুলনা নগরের শশীভূষণ মাধ্যমিক বিদ্যালয়ের প্রধান ফটক।...\nআজিমুন্নেসা রোববার সকাল ৯টায় সেখানে এসেছেন। পণ্য দেওয়া শুরু হয়েছে দুপুর ১২টায়। এরপর ঘণ্টা দেড়েক পর হাতে পেয়েছেন কাঙ্ক্ষিত পণ্য। আজিমুন্নেসা জানালেন, রোদে লাইনে দাঁড়িয়ে সবাই ক্লান্ত। পাঁচজন পুরুষ, তারপর সাতজন নারী, আবার পুরুষ এভাবে লাইন এগোচ্ছে। তবে কম দামে পণ্য পেয়েও খুব বেশি খুশি হতে পারেননি আজিমুন্নেসা। তিনি বললেন, ‘এত কষ্ট কইরে যেসব মাল পালাম তাতে ভালো হুয়েছে; তবে সঙ্গে কডা চাল দিলি খাইয়ে বাঁচতাম।’ (২০ মার্চ ২০২২)\nপাশাপাশি এ খবরটাও আপনাদের জানিয়ে রাখি, চালসহ খাদ্যশস্য মজুত এখন বাংলাদেশে সবচেয়ে বেশি। খাদ্যনিরাপত্তার দিক থেকে দুর্ভাবনা নেই। দেশে এখন খাদ্য মজুত আছে ২০ লাখ টনের বেশি। চাল, ডাল, তেল, পেঁয়াজের দাম বেড়ে যাওয়ার প্রেক্ষাপটে সরকার ব্যবস্থা নিচ্ছে। টিসিবিতে কম দামে নিত্যপণ্য বিক্রি করার পাশাপাশি ওএমএস কার্যক্রম জোরদার করা হয়েছে, এখন শুরু হয়েছে এক কোটি মানুষকে ন্যায্যমূল্যে কার্ডের মাধ্যমে নিত্যপণ্য বিক্রির মহাকর্মসূচি। করোনার সময় মুঠোফোনের মাধ্যমে আড়াই হাজার টাকা পাঠানো হয়েছিল দুই দফায়, ৫০ লাখ টার্গেট করে প্রায় ৩৮ লাখ মানুষকে টাকা পাঠানো গিয়েছিল, সেই ডেটা ব্যবহার করা হবে। আরও নতুন ৬০ লক্ষাধিক মানুষকে কার্ড দেওয়া হচ্ছে। এ কার্ডধারীরা ডিলারের দোকান থেকে দুই দফায় ভর্তুকি দেওয়া দামে তেল, চিনি, ডাল ও পেঁয়াজ পাবেন।\nবঙ্গবন্ধু বলে গিয়েছিলেন, ‘অন্যান্য দেশ পায় সোনার খনি, আমি পেয়েছি...খনি।’ শূন্যস্থান আমি আর পূরণ করলাম না। ৫০ লাখ মানুষকে মুঠোফোনে টাকা দেওয়ার উদ্যোগ নিয়ে ৩৮ লাখকে দিতে পারা গিয়েছিল, বাকি বরাদ্দ টাকা ফেরত গিয়েছিল, কারণ বাকি নম্বরগুলো ছিল ভুয়া, একই নম্বর নানাজনের নামে দেওয়া তালিকায় ঢুকিয়ে দেওয়া হয়েছিল। এখন প্রথম আলোর ২৩ মার্চের প্রথম পাতার খবর, ‘কার্ড নিতে দিতে হলো টাকা’। ঘটনা গঙ্গাচড়ার কোলকোন্দ ইউনিয়নে। আমার সোনার দেশের চেয়ারম্যান-মেম্বাররা শতভাগ সৎ, বুক ফুলিয়ে এ কথা বলতে পারলে দুর্নীতির তালিকায় বাংলাদেশের নাম কোনো দিনও আসত না।\nসরকার যে নিত্যপণ্যের দাম মানুষের ক্রয়ক্ষমতার মধ্যে আনার জন্য উদ্যোগী হয়েছে, তা তো দেখাই যাচ্ছে। বিশাল কর্মযজ্ঞ চলছে, জেলায় জেলায় খাবারের প্যাকেট বানানো হচ্ছে। তা যাচ্ছে উপজেলায়, উপজেলা থেকে ইউনিয়নে, সেখানে ডিলারের মাধ্যমে একটা থেকে তিনটা কেন্দ্র থেকে চলছে ন্যায্যমূল্যে বিক্রি। বাংলাদেশে সেফটি নেট আছে। খাদ্যশস্যের মজুত ভালো। তারপরও এ পরিস্থিতি হলো কেন?\nকতগুলো স্পষ্ট কারণ চোখের সামনে আছে। করোনা মহামারি-উত্তর বিশ্বে পণ্যের চাহিদা গেছে বেড়ে। অন্যদিকে সরবরাহ-শিকলটা এখনো পুরোদস্তুর চালু হয়নি। জাহাজ বন্দরে বন্দরে জট পাকিয়ে রেখেছে। জ্বালানি তেলের দাম অস্থিতিশীল। এর মধ্যে আবার লেগে গেছে যুদ্ধ। ডলারের দামও ঊর্ধ্বমুখী। অদৃশ্য কারণ আছে। তা হলো করোনাকালে বাংলাদেশে গরিব মানুষের সংখ্যা বেড়ে দ্বিগুণ হয়ে গেছে প্রায়। মানুষের আয় কমে গেছে, ক্রয়ক্ষমতা হ্রাস পেয়েছে। কিন্তু দেশের সামাজিক নিরাপত্তাবলয়, তার সুবিধাপ্রাপ্ত মানুষের সংখ্যা আগের মতোই রয়ে গিয়েছিল। এ কারণে টিসিবির ট্রাকের সামনে মানুষের লাইন দীর্ঘ হয়ে পড়ে।\nআরেকটা ব্যাপার আছে, যেটা প্রথম আলোয় ২২ মার্চ অনলাইনে মতামত কলামে লিখেছেন সুবাইল বিন আলম, ‘দেশের প্রকৃত জনসংখ্যা নিয়ে বিভ্রান্তি, মাথাপিছু আয় ও আয়বৈষম্য’। তিনি প্রশ্ন তুলেছেন, বাংলাদেশের লোকসংখ্যা আসলে কত? মাথাপিছু আয় বেশি দেখানোর জন্য, কিংবা হাতে সঠিক পরিসংখ্যান না থাকায় বলা হয় দেশের জনসংখ্যা ১৬ কোটি। কিন্তু সিটি পপুলেশন তথ্য অনুসারে ২০১৯ সালে জুলাইয়ে লোকসংখ্যা ছিল ১৮ কোটি ৮৬ লাখ। ওই লেখায় এ ধারণা পোষণ করা হয়েছে যে দেশের লোকসংখ্যা আনুমানিক ২০ কোটি। এখন আপনি যদি ১৬ কোটি লোকের জন্য ব্যবস্থা করে ২০ কোটি লোককে সামাল দিতে চান, তাহলে তো হযবরল অবস্থা হবেই।\nসরকারি উদ্যোগের প্রশংসাও আমাদের করতে হবে। এক কোটি লোককে ন্যায্যমূল্যে পণ্য দেওয়া হবে, ইউরোপের বহু দেশে এক কোটি মানুষই নেই। অন্যদিকে দুর্ভাবনাও আছে। পরার্থপরতার অর্থনীতি বইয়ে (ইউপিএল, প্রথম প্রকাশ ২০০০) আকবর আলি খান এ রকমের ত্রাণ, দান, ভর্তুকি পরিস্থিতি নিয়ে আলোচনা করেছেন। গরিবের পণ্য উন্নত হলে তা বড়লোকেরা মেরে দেবে। তাই গরিবের পণ্য গরিবি ধরনের হওয়াই বাস্তবোচিত। ‘নিকৃষ্ট পণ্য দান করলে গরিবেরা বেশি উপকৃত হয়।’ ‘ভর্তুকি দিলে বেশির ভাগ ক্ষেত্রে দেখা যায় যে তা গরিবদের ভোগে না লেগে ধনীদের আরও ধনী করে তোলে।’ তিনি আরও লিখেছেন, ‘উন্নয়নের জগতে একই কর্মসূচিতে যদি গরিবদের সাথে যারা গরিব নয় তাদের একত্রিত করা হয়, তবে যারা দরিদ্র নয় তারা দরিদ্রদের এবং যারা দরিদ্র তারা হতদরিদ্রদের বঞ্চিত করবে। এবং পরিস্থিতি অনির্দিষ্টভাবে চলতেই থাকবে যদি প্রথমেই উপশমমূলক ব্যবস্থা গ্রহণ করা না হয়।’\nএ থেকে অন্তত একটা করণীয় আমরা পাই, তা হলো প্রথমেই উপশমমূলক ব্যবস্থা নেওয়া। এ ব্যবস্থা দুই ধরনের হতে পারে। এক. ওএমএস, টিসিবির ট্রাক, ন্যায্যমূল্যের পণ্য বিতরণ (কার্ড, ডিলার, বিপণন), এসব ক্ষেত্রে দুর্নীতির বিষয়ে জিরো টলারেন্স। প্রথমেই দৃষ্টান্তমূলক ব্যবস্থা গ্রহণ, যাতে সবাই তা থেকে শিক্ষা নিয়ে দুর্নীতি থেকে দূরে থাকে। দুই. দেশের সামাজিক নিরাপত্তাবলয়ের আওতা বাড়ানো। করোনার কারণে দারিদ্র্য বেড়েছে। বিশ্ব পরিস্থিতির কারণে নিত্যপণ্যের দাম বেড়েছে। দুটোর কোনোটার জন্য আমরা দায়ী নই। ন্যায্যমূল্যের কার্ডের পাশাপাশি খোলাবাজারে (ওএমএস: ৩০ টাকা ও ১০ টাকা কেজি চাল) ট্রাকে ট্রাকে করে বিক্রি বাড়ালে তার সুফল বেশি আসবে বলে বিশেষজ্ঞজন মনে করেন।\nআকবর আলি খান লিখেছেন, ‘ত্রাণসামগ্রীর আত্মসাৎ দুভাবে হ্রাস করা যেতে পারে। প্রথমত, প্রশাসনিক ব্যবস্থার মাধ্যমে যারা ত্রাণসামগ্রী পাওয়ার উপযুক্ত নয় তাদের চিহ্নিত করতে হবে এবং অনুপযুক্ত ব্যক্তিরা যাতে ত্রাণসামগ্রী না পায় তা নিশ্চিত করতে হবে। দ্বিতীয়ত, গরিবদের উপকার করার জন্য সবচেয়ে কার্যকর পন্থা প্রশাসনিক ব্যবস্থা নয়, সবচেয়ে নির্ভরযোগ্য ব্যবস্থা হলো বাজারভিত্তিক সমাধান। দান-খয়রাতের প্রকৃতি এমন হতে হবে যে তা গরিবদের কাজে লাগবে, অথচ তা বড়লোকদের আকৃষ্ট করবে না।’\nআকবর আলি খানের এ কথাগুলো উদ্ধৃত করতেও আমার কষ্ট হয়। একবার দেখেছিলাম, একটা টিসিবির ট্রাক ধীরে ধীরে চলছে, তার পেছনে মানুষের দীর্ঘ লাইনটাও চলছে। যেন পিঁপড়ার লাইন। দেখে আমার হৃদয় বিদীর্ণ হয়ে গিয়েছিল। আমরা কবে দারিদ্র্যবিহীন বাংলাদেশ প্রতিষ্ঠা করতে পারব? তা না হলে রবীন্দ্রনাথের অভিশাপ আমাদের পিছু ধাওয়া করবে:\nহে মোর দুর্ভাগা দেশ, যাদের করেছ অপমান,\nঅপমানে হতে হবে তাহাদের সবার সমান!\nমানুষের অধিকারে\nবঞ্চিত করেছ যারে,\nসম্মুখে দাঁড়ায়ে রেখে তবু কোলে দাও নাই স্থান,\nঅপমানে হতে হবে তাহাদের সবার সমান।\n● আনিসুল হক প্রথম আলোর সহযোগী সম্পাদক ও সাহিত্যিক"
    },
    {
        "url": "https://www.prothomalo.com/bangladesh/district/%E0%A6%95%E0%A6%BE%E0%A6%B0-%E0%A6%95%E0%A6%BE%E0%A6%9B%E0%A7%87-%E0%A6%AE%E0%A6%BF%E0%A6%B2%E0%A6%AC%E0%A7%87-%E0%A6%95%E0%A6%BE%E0%A6%B0%E0%A7%8D%E0%A6%A1-%E0%A6%AA%E0%A7%8D%E0%A6%B0%E0%A6%B6%E0%A7%8D%E0%A6%A8-%E0%A6%B8%E0%A6%BE%E0%A6%A6%E0%A6%BF%E0%A7%9F%E0%A6%BE-%E0%A6%AC%E0%A7%87%E0%A6%97%E0%A6%AE%E0%A7%87%E0%A6%B0",
        "title": "কার কাছে মিলবে কার্ড, প্রশ্ন সাদিয়া বেগমের | প্রথম আলো",
        "meta_description": "সাদিয়া বেগম আগেও লাইনে দাঁড়িয়ে টিসিবির পণ্য কিনেছেন। কয়েক ঘণ্টা দাঁড়াতে হলেও হাতে পেয়েছেন পণ্য। কিন্তু এখন পরিস্থিত ভিন্ন। পারিবারিক কার্ড ছাড়া তেল, চিনি, ডাল মিলছে না। কার্ড পেতে ওয়ার্ড কাউন্সিলর কার্যালয় ও মহল্লা কমিটির নেতাদের দুয়ারে ছুটে গেছেন।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F6ec59986-d5a6-46a1-b868-36accb16ef7e%2FINDEX094323.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-25T13:00:00",
        "keywords": [
            "নিত্য পণ্য",
            "তেল",
            "টিসিবি",
            "চট্টগ্রাম",
            "চাল",
            "মূল্যবৃদ্ধি",
            "চট্টগ্রাম বিভাগ",
            "খাদ্যদ্রব্য",
            "বিশেষ সংবাদ"
        ],
        "last_scraped": "2024-10-07T15:05:07.596906",
        "source": "প্রথম আলো",
        "old": true,
        "author": "সুজয় চৌধুরী\t",
        "content": "সাদিয়া বেগম আগেও লাইনে দাঁড়িয়ে টিসিবির পণ্য কিনেছেন। কয়েক ঘণ্টা দাঁড়াতে হলেও হাতে পেয়েছেন পণ্য। কিন্তু এখন পরিস্থিত ভিন্ন। পারিবারিক কার্ড ছাড়া তেল, চিনি, ডাল মিলছে না। কার্ড পেতে ওয়ার্ড কাউন্সিলর কার্যালয় ও মহল্লা কমিটির নেতাদের দুয়ারে ছুটে গেছেন। কারও কাছে সদুত্তর পাননি। সাদিয়া বেগমের প্রশ্ন, কার কাছে গেলে কার্ড পাবেন তিনি।\nগতকাল বৃহস্পতিবার দুপুরে চট্টগ্রাম নগরের মেয়র গলির টিঅ্যান্ডটি কলোনির মাঠে তাঁর সঙ্গে কথা হয়। পরিচিত এক ব্যক্তি তাঁকে বলেছেন, লাইনে দাঁড়ালে কার্ড পাবেন। তিনি আধা ঘণ্টা লাইনে দাঁড়ানোর পর জানতে পারেন, কার্ড পাবেন না।\nপঞ্চাশোর্ধ্ব সাদিয়া বেগম ২০ বছর আগে স্বামীর সঙ্গে নোয়াখালী থেকে চট্টগ্রাম শহরে আসেন। তখন থেকেই থাকেন ৮ নম্বর ওয়ার্ডের মেয়র গলি এলাকায়। বছর দশেক আগে স্বামী ছেড়ে চলে গেছেন। ছেলের বয়স তখন ১০ বছর। এখন মা-ছেলের সংসার। ছেলে একটি দোকানের কর্মচারী। মাসে বেতন চার হাজার টাকা। ছেলের আয়ের ওপর চলে সংসার। তিনিও একটি ভবনের ঝাড়ুদারের কাজ করেন। বিনিময়ে ভবনের নিচতলার একটি কক্ষে থাকার সুযোগ পেয়েছেন। ভাড়া দিতে হয় না।\nকথায় কথায় গত এক সপ্তাহের খাবারের তালিকা বললেন তিনি। সাদিয়া বেগম বলেন, গতকাল সকালে শাক রান্না করে এসেছেন। তার আগের দিন অর্থাৎ বুধবার ভাত খেয়েছেন বেগুন ভাজা দিয়ে। মঙ্গলবার ডিম ভাজি আর মসুর ডাল। এসব কথা বলতে গিয়ে তিনি কান্নায় ভেঙে পড়েন। বলেন, বছরে এক–দুবার গরুর মাংস জোটে পাতে, তা–ও ঈদের সময়।\nএকটু থেমে আবার বলা শুরু করেন সাদিয়া বেগম। আর চোখ মোছেন বারবার। বলেন, ‘বাজারে সবকিছুর দাম বাড়তি। কিছু টাকা বাঁচাতে টিসিবির পণ্য কিনতাম। এখন সেটিও সম্ভব হচ্ছে না।’\nঅবশ্য সাদিয়া বেগম একা নন, তাঁর মতো ৮ নম্বর ওয়ার্ডের আরও অর্ধশতাধিক ব্যক্তি কার্ডের খোঁজে এসেছিলেন। কাউকে মহল্লা কমিটির সঙ্গে যোগাযোগ করতে বলা হয়েছে, আবার কাউকে ওয়ার্ড কাউন্সিলরের কাছে যাওয়ার পরামর্শ দিয়েছেন বিক্রয়কর্মীরা।\nজানতে চাইলে ৮ নম্বর ওয়ার্ডের কাউন্সিলর মো. মোরশেদ আলম বলেন, এ ওয়ার্ডের জনসংখ্যা পাঁচ লাখের বেশি। কিন্তু কার্ড দেওয়া হয়েছে পাঁচ হাজার। আরও তিন হাজার কার্ডের জন্য আবেদন করা হয়েছে। এ কারণে সবাই কার্ড পাননি।\nএদিকে গতকালও পণ্য বিক্রিতে বিশৃঙ্খলা দেখা যায়। একজন একাধিক কার্ড এনে পণ্য নিয়ে গেছেন। আবার অনেকে ঘণ্টার পর ঘণ্টা দাঁড়িয়েও পণ্য পাননি। এ ছাড়া কোন স্থানে বিক্রি হচ্ছে, তা না জানায়ও বিপাকে পড়েন ক্রেতারা।\nএমনই একজন ময়ফুল বেগম। তিনি রুবি গেট থেকে প্রথমে আসেন ২ নম্বর গেট এলাকায়। সেখানে পণ্য পাননি। কয়েকজনের কাছে শোনেন, পণ্য বিক্রি হচ্ছে সিঅ্যান্ডবি কলোনির মাঠে। সে মাঠে গিয়েও পাননি। পরে চলে যান টিঅ্যান্ডটি কলোনির মাঠে। তবে পৌঁছাতে পৌঁছাতেই পণ্য শেষ হয়ে যায়। তিনি ফিরে যান খালি হাতে।\nসরেজমিন দেখতে সকাল ১০টা থেকে বেলা ১টা পর্যন্ত টিঅ্যান্ডটি কলোনির মাঠে ছিলেন এ প্রতিবেদক। দেখা গেছে, শতাধিক মানুষ পণ্য না পেয়ে ফিরে গেছেন। যাওয়ার সময় তাঁরা ক্ষোভ প্রকাশ করেন।\nবিক্রয়কর্মীরা জানান, মাত্র ৫০০ কার্ডের জন্য পণ্য দেওয়া হয়েছে। কিন্তু মানুষ এসেছে হাজারের বেশি। যাঁরা আগে এসেছেন, তাঁদের দেওয়া হয়েছে।"
    },
    {
        "url": "https://www.prothomalo.com/bangladesh/district/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AB%E0%A7%8D%E0%A6%AF%E0%A6%BE%E0%A6%AE%E0%A6%BF%E0%A6%B2%E0%A6%BF-%E0%A6%95%E0%A6%BE%E0%A6%B0%E0%A7%8D%E0%A6%A1-%E0%A6%A4%E0%A7%88%E0%A6%B0%E0%A6%BF%E0%A6%A4%E0%A7%87-%E0%A6%A8%E0%A7%87%E0%A6%93%E0%A7%9F%E0%A6%BE-%E0%A6%9F%E0%A6%BE%E0%A6%95%E0%A6%BE-%E0%A6%AB%E0%A7%87%E0%A6%B0%E0%A6%A4-%E0%A6%A6%E0%A6%BF%E0%A6%B2%E0%A7%87%E0%A6%A8-%E0%A6%85%E0%A6%AD%E0%A6%BF%E0%A6%AF%E0%A7%81%E0%A6%95%E0%A7%8D%E0%A6%A4",
        "title": "টিসিবির ফ্যামিলি কার্ড তৈরিতে নেওয়া টাকা ফেরত দিলেন অভিযুক্ত | প্রথম আলো",
        "meta_description": "চুয়াডাঙ্গার দামুড়হুদা উপজেলায় ট্রেডিং করপোরেশন অব বাংলাদেশের (টিসিবি) পণ্যের ক্রেতাদের পরিচিতি কার্ড (ফ্যামিলি কার্ড) তৈরিতে ১০০ টাকা করে নেওয়ার অভিযোগ উঠেছিল। উপজেলার কার্পাসডাঙ্গা ইউনিয়ন পরিষদের (ইউপি) ২ নম্বর ওয়ার্ডের সদস্য বিল্লাল হোসেনের সহযোগী মজিবর রহমানের বিরুদ্ধে এ অভিযোগ করেন ভুক্তভোগী ব্যক্তিরা।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2020-09%2F4cf9cf9e-2dbe-4fc1-9d50-92d80039149f%2Fchuadanga.png?auto=format%2Ccompress&fmt=webp&format=webp&w=300&dpr=1.3",
        "published_date": "2022-03-25T19:16:00",
        "keywords": [
            "চুয়াডাঙ্গা",
            "দামুড়হুদা",
            "টিসিবি",
            "খুলনা বিভাগ"
        ],
        "last_scraped": "2024-10-07T15:05:22.544906",
        "source": "প্রথম আলো",
        "old": true,
        "author": "প্রতিনিধি",
        "content": "চুয়াডাঙ্গার দামুড়হুদা উপজেলায় ট্রেডিং করপোরেশন অব বাংলাদেশের (টিসিবি) পণ্যের ক্রেতাদের পরিচিতি কার্ড (ফ্যামিলি কার্ড) তৈরিতে ১০০ টাকা করে নেওয়ার অভিযোগ উঠেছিল। উপজেলার কার্পাসডাঙ্গা ইউনিয়ন পরিষদের (ইউপি) ২ নম্বর ওয়ার্ডের সদস্য বিল্লাল হোসেনের সহযোগী মজিবর রহমানের বিরুদ্ধে এ অভিযোগ করেন ভুক্তভোগী ব্যক্তিরা। অবশেষে সেই অর্থ ফেরত দিলেন মজিবর।\nগতকাল বৃহস্পতিবার রাতে ইউনিয়ন পরিষদে উপস্থিত হয়ে ভুক্তভোগী ব্যক্তিদের কাছ থেকে নেওয়া ১০০ টাকা করে মোট ৫০০ টাকা ফেরত দেন মুজিবর। আর কর্তব্যে অবহেলার জন্য ক্ষমা চেয়েছেন ইউপি সদস্য বিল্লাল হোসেন। এ সময় ইউপি চেয়ারম্যান করিম উদ্দিন উপস্থিত ছিলেন।\nদামুড়হুদা উপজেলা নির্বাহী কর্মকর্তা (ইউএনও) তাছলিমা আক্তার বলেন, প্রশাসনের দ্রুত পদক্ষেপের কারণে অভিযুক্ত মজিবর পাঁচজনের কাছ থেকে নেওয়া টাকা ফেরত দিয়েছেন। তা ছাড়া ইউপি সদস্য বিল্লাল হোসেন কোনোভাবেই দায় এড়াতে পারেন না। সরকারের গুরুত্বপূর্ণ এ কর্মসূচি নিয়ে কর্তব্যে অবহেলার অভিযোগে তাঁর বিরুদ্ধে আইনানুগ ব্যবস্থা নেওয়া হবে। তাঁকে কঠোর শাস্তির মুখোমুখি হতে হবে।\nখোঁজ নিয়ে জানা গেছে, দামুড়হুদার কার্পাসডাঙ্গা ইউনিয়নে ফ্যামিলি কার্ডের মাধ্যমে টিসিবি পণ্য বিক্রির জন্য মোট ১ হাজার ৩৭৬টি কার্ড বরাদ্দ দেওয়া হয়, যার মধ্যে ইউনিয়নের ২ নম্বর ওয়ার্ড সদস্য ও ২ নম্বর প্যানেল চেয়ারম্যান বিল্লাল হোসেনকে ২০টি কার্ড দেওয়া হয়। বিল্লাল হোসেন এর মধ্যে কিছু কার্ড বিতরণের জন্য তাঁর অনুসারী মজিবর রহমানকে দায়িত্ব দেন। মজিবর রহমান কার্ড বিতরণের সময় প্রত্যেকের কাছ থেকে ১০০ টাকা নেন। গত বুধবার ইউনিয়ন পরিষদে পণ্য কেনার সময় ভুক্তভোগীরা টাকা নেওয়ার বিষয়টি স্থানীয় গণ্যমান্য ব্যক্তিদের জানান। গতকাল রাতে প্রথম আলো অনলাইনে ‘টিসিবির ফ্যামিলি কার্ড তৈরিতে ১০০ টাকা আদায়ের অভিযোগ’ শীর্ষক শিরোনামে একটি সংবাদ প্রকাশিত হয়।"
    },
    {
        "url": "https://www.prothomalo.com/bangladesh/capital/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%95%E0%A6%BE%E0%A6%B0%E0%A7%8D%E0%A6%A1-%E0%A6%AA%E0%A7%87%E0%A6%A4%E0%A7%87-%E0%A6%85%E0%A6%AC%E0%A6%B8%E0%A7%8D%E0%A6%A5%E0%A6%BE%E0%A6%A8-%E0%A6%95%E0%A6%B0%E0%A7%8D%E0%A6%AE%E0%A6%B8%E0%A7%82%E0%A6%9A%E0%A6%BF",
        "title": "টিসিবির কার্ড পেতে অবস্থান কর্মসূচি | প্রথম আলো",
        "meta_description": "পূর্ব জুরাইন এলাকায় টিসিবির পণ্য পেতে কার্ডের দাবিতে শ খানেক নারী স্থানীয় কাউন্সিলরের কার্যালয়ের সামনে অবস্থান কর্মসূচি পালন করেছেন।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F7222ba88-f93a-41ad-b353-36d4a6dc8019%2Ftcb_card_jurain.JPG?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-25T19:46:00",
        "keywords": [
            "ঢাকা দক্ষিণ সিটি করপোরেশন",
            "টিসিবি"
        ],
        "last_scraped": "2024-10-07T15:05:45.629988",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "শারীরিক প্রতিবন্ধী মেয়ে লুবনাকে নিয়ে তিন সদস্যের সংসার ফিরোজা বেগমের (৭০)। সংসার চলে এই মেয়ের হাত মেশিনে জামাকাপড় সেলাই থেকে আসা আয় দিয়েই। দ্রব্যমূল্যের সীমাহীন ঊর্ধ্বগতিতে নাভিশ্বাস এখন পরিবারটির। কম দামে পণ্য কিনতে কয়েক দিন টিসিবির লাইনে দাঁড়িয়েছিলেন ফিরোজা। কিন্তু শারীরিক দুর্বলতার কারণে ভিড়ের মধ্যে ধস্তাধস্তি করে পেরে ওঠেননি তিনি। তাই ঝক্কিঝামেলা এড়িয়ে সাশ্রয়ী দামে পণ্য পেতে চান তিনি। এ জন্য অন্যদের সঙ্গে স্থানীয় কাউন্সিলরের কার্যালয়ের সামনে এক ঘণ্টার অবস্থান কর্মসূচিতে অংশ নিয়েছেন।\nআজ শুক্রবার দুপুরে পূর্ব জুরাইন এলাকায় টিসিবির পণ্য পেতে কার্ডের দাবিতে প্রায় শ খানেক নারী স্থানীয় কাউন্সিলরের কার্যালয়ের সামনে অবস্থান কর্মসূচি পালন করেছেন। স্থানীয় কয়েকজনের উদ্যোগে এই কর্মসূচি ডাকা হয়।\nএ সময় ফিরোজা প্রথম আলোকে বলেন, বাবাহারা দুই মেয়েকে নিয়ে তিনি খুব কষ্টে চলছেন। টিসিবির লাইনে দাঁড়িয়ে ধাক্কাধাক্কি করার শক্তি তাঁর নেই। এ জন্য ফ্যামিলি কার্ডের দাবিতে তিনি রাস্তায় নেমেছেন।\nঢাকা ও বরিশাল সিটি করপোরেশনের আওতাধীন এলাকা বাদে দেশব্যাপী এক কোটি নিম্নআয়ের পরিবারকে গত রোববার থেকে সাশ্রয়ী মূল্যে টিসিবি পণ্য দিচ্ছে সরকার। এ জন্য সুবিধাভোগী পরিবারকে ফ্যামিলি কার্ড দেওয়া হয়েছে। এই কার্ডপ্রাপ্ত প্রতিটি পরিবার ১১০ টাকা দামে ২ লিটার সয়াবিন তেল, ৫৫ টাকা দামে ২ কেজি চিনি, ৬৫ টাকা দামে ২ কেজি মসুর ডাল ও ৫০ টাকা দামে ২ কেজি ছোলা পাবে।\nরাজধানী ঢাকায় এই কার্ড চালুর দাবিতে আজ ঢাকা দক্ষিণ সিটি করপোরেশনের ৫৩ নম্বর ওয়ার্ডের কাউন্সিলরের কার্যালয়ের সামনে অবস্থান কর্মসূচি পালন করা হয়। সরেজমিনে দেখা যায়, বেলা ১১টার দিকে রাজধানীর পূর্ব জুরাইন এলাকায় শ খানেক নারী স্থানীয় কাউন্সিলর মীর হোসেনের কার্যালয়ের সামনে অবস্থান নেন। এ সময় তাঁদের হাতে ফ্যামিলি কার্ডের দাবিতে এক ঘণ্টা অবস্থান লেখা প্ল্যাকার্ড ছিল।\nএই কর্মসূচিতে বক্তব্য দেন স্থানীয় বাসিন্দা মিজানুর রহমান। তিনি বলেন, সরকার সারা দেশে কার্ড দিচ্ছে। কিন্তু ঢাকা ও বরিশালে দিচ্ছে না। গ্রামে টিকতে না পেরে মানুষ ঢাকায় আসছে। ঢাকায় দরিদ্রের সংখ্যা আরও বেশি। ঢাকায় কার্ড দেওয়া হবে না, এটা হতে পারে না। কার্ড দেওয়ার পাশাপাশি টিসিবির ট্রাকের সংখ্যাও বাড়াতে হবে।\nমিজানুর রহমান বলেন, মানুষ টাকা দিয়ে পণ্য কিনতে চায়। কিন্তু অব্যবস্থাপনার কারণে ভিক্ষুকের মতো দ্বারে দ্বারে ঘুরছে। এভাবে চলতে পারে না। বাজার নিয়ন্ত্রণ করা গেলে টিসিবির লাইনে দাঁড়াতে হতো না। মধ্যবিত্ত অনেকে টিসিবির লাইনে যাচ্ছেন, তাঁদের সঙ্গে এমন আচরণ করা হচ্ছে, মনে হয় তাঁরা ভিক্ষা করতে গেছেন।\n৫৩ নম্বর ওয়ার্ডে দেড় লাখ মানুষ বসবাস করে উল্লেখ করে মিজানুর আরও বলেন, এঁদের মধ্যে দারিদ্রসীমার নিচে আছে ৯০ হাজারের মতো। তিনি এই এলাকায় টিসিবির পর্যাপ্ত ট্রাক দেওয়া, এসব ট্রাক কোথায় থাকবে, তা আগে জানানোর দাবি জানান।এদিকে কাউন্সিলরের কার্যালয়ের সামনে এই কর্মসূচি শুরুর ২০ মিনিটের মাথায় ঘটনাস্থলে এসে হাজির হন কাউন্সিলর মীর হোসেন। এ সময় তিনি বলেন, ‘সরকার ঢাকা দক্ষিণ ও উত্তর সিটিতে কোনো কার্ডের সিস্টেম রাখেনি। টিসিবির মালামাল গাড়ি দিয়ে দিচ্ছে। আমাদের মাঝেমধ্যে ফোন করে গাড়ি কোথায় রাখবে। তখন একেক দিন একেক এলাকার কথা বলে দিই।’\nফ্যামিলি কার্ডের এই দাবির সঙ্গে জনপ্রতিনিধি হিসেবে তিনি একমত কি না, এমন প্রশ্নের জবাবে কাউন্সিলর মীর হোসেন বলেন, তিনি সব সময় জনগণের পাশে ছিলেন। সরকার থেকে যা পেয়েছেন, তার চেয়ে বেশি দিয়েছেন। এ বিষয়টি নিয়ে তিনি মেয়রের সঙ্গে আলোচনা করবেন।"
    },
    {
        "url": "https://www.prothomalo.com/bangladesh/district/%E0%A6%8F%E0%A6%96%E0%A6%A8-%E0%A6%A4%E0%A7%87%E0%A6%B2-%E0%A6%9B%E0%A6%BE%E0%A7%9C%E0%A6%BE%E0%A6%87-%E0%A6%B0%E0%A6%BE%E0%A6%A8%E0%A7%8D%E0%A6%A8%E0%A6%BE-%E0%A6%B9%E0%A7%9F-%E0%A6%95%E0%A6%BE%E0%A6%B0%E0%A6%93-%E0%A6%95%E0%A6%BE%E0%A6%B0%E0%A6%93-%E0%A6%98%E0%A6%B0%E0%A7%87",
        "title": "এখন তেল ছাড়াই রান্না হয় কারও কারও ঘরে | প্রথম আলো",
        "meta_description": "কৃষিশ্রমিক জহিরুল ইসলাম (৪৮) দিনমজুরি করেন। দিন আনেন, দিন খান। ভোজ্যতেলের দাম বেড়ে যাওয়ায় এখন তাঁর পরিবারে প্রায়ই তেল ছাড়া রান্না হয়।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-05%2Fd5b5833f-2219-4e4e-b93d-11e8aca0737f%2Fkurigram.png?auto=format%2Ccompress&fmt=webp&format=webp&w=300&dpr=1.3",
        "published_date": "2022-03-27T10:45:00",
        "keywords": [
            "বিশেষ সংবাদ",
            "নিত্য পণ্য",
            "রংপুর বিভাগ",
            "কুড়িগ্রাম",
            "টিসিবি",
            "মূল্যবৃদ্ধি",
            "বাজার",
            "বাজারদর"
        ],
        "last_scraped": "2024-10-07T15:06:19.426737",
        "source": "প্রথম আলো",
        "old": true,
        "author": "সফি খান,আবদুল মান্নান\t",
        "content": "কৃষিশ্রমিক জহিরুল ইসলাম (৪৮) দিনমজুরি করেন। দিন আনেন, দিন খান। ভোজ্যতেলের দাম বেড়ে যাওয়ায় এখন তাঁর পরিবারে প্রায়ই তেল ছাড়া রান্না হয়।\nজহিরুল ইসলাম বলেন, তিনি ও তাঁর স্ত্রী নিলুফা কষ্ট করে তেল ছাড়া রান্না করা তরকারি খেতে পারেন। তবে তাঁদের সন্তান নীরব (৮) খেতে চায় না। তিনি বলেন, ‘কী করমু! কোনো তো উপায় নাই। টিসিবির কার্ড দিয়াই কী করমু? একবারে তো অত টেহা দিয়া এইগুলা কিনবার পামু না।’\nজহিরুল কুড়িগ্রামের রাজীবপুর উপজেলার ধুবিলাপাড়া গ্রামের বাসিন্দা। দেশের সবচেয়ে দারিদ্র্যপ্রবণ জেলা এই কুড়িগ্রাম। আবার কুড়িগ্রামের মধ্যে দারিদ্রে৵র হার সবচেয়ে বেশি রাজীবপুর উপজেলায়।\nবাংলাদেশ পরিসংখ্যান ব্যুরোর (বিবিএস) সর্বশেষ (২০১৬) দারিদ্র৵ মানচিত্র প্রতিবেদন অনুযায়ী, কুড়িগ্রামে দারিদ্রে৵র হার ৭০ দশমিক ৮ শতাংশ। রাজীবপুরে হারটি ৭৯ দশমিক ৮, যা দেশের উপজেলাগুলোর মধ্যে সর্বোচ্চ। এই জেলা ও এর উপজেলার বেশির মানুষ নিত্যপণ্যের দাম বেড়ে যাওয়ায় বিপাকে পড়েছেন।\nজহিরুল জানান, কাজ পেলে তিনি দিনে মজুরি পান ৩০০ টাকা। মাসে গড়ে ২০ দিন কাজের সংস্থান হয়। মাসে ছয় হাজার টাকার মতো আয় দিয়ে চাল, ডাল, তেল, পেঁয়াজ, মরিচ ইত্যাদি কেনা এবং সংসারের অন্যান্য ব্যয় সামলানো কঠিন হয়ে পড়ছে। তাঁর কোনো জমিজমা নেই। বাবা জাফর আলীর ১০ শতাংশ জমিতে একটি শোলার (পাটকাঠি দিয়ে নির্মিত) বেড়ার ঘরে তাঁরা বাস করেন।\nমলিন মুখে জহিরুল বলেন, টিসিবির পণ্যের যে ‘প্যাকেজ’ তা কেনা তাঁর জন্য কষ্টকর। কারণ, এককালীন অত টাকা তাঁর কাছে থাকে না।\nউল্লেখ্য, সারা দেশের মতো ট্রেডিং করপোরেশন অব বাংলাদেশের (টিসিবি) মাধ্যমে উপজেলায় দুই লিটার সয়াবিন তেল, দুই কেজি চিনি, দুই কেজি মসুর ডাল ও দুই কেজি ছোলা বিক্রি হচ্ছে। পুরো প্যাকেজের দাম ৫৩০ টাকা ধরা হয়েছে।\nরাজীবপুর উপজেলার কয়েকটি ইউনিয়ন ঘুরে গত বৃহস্পতিবার দরিদ্র মানুষের দুঃখ-দুর্দশার চিত্র দেখা গেল। গ্রামের বাসিন্দারা জানান, সংসারের ব্যয় যতটা সম্ভব কাটছাঁট করেছেন তাঁরা। যেহেতু তাঁদের বাজারের তালিকায় চাল, ডাল, তেল ও পেঁয়াজের বাইরে তেমন কিছু থাকে না, তাই খরচ কমাতে বাদ পড়েছে তেল। কেউ কেউ পেঁয়াজের পরিমাণ কমিয়েছেন। কেউ কেউ ডাল কম, পানি বেশি দিয়ে রান্না করেন।\nনদীভাঙনের শিকার শংকরমাধবপুর গ্রামের গৃহিণী হুনুফা খাতুন (৪২) ও সাইফুল ইসলামের (৫০) ছয় সদস্যের সংসার। নিজের ৪ শতাংশ জমিতে একটি শোলার ঘর করে থাকেন তিনি। সাইফুল সারা দিন বাড়ি বাড়ি ঘুরে ভাঙারি জোগাড় করে বাজারে বিক্রি করে দিনে ২৫০ থেকে ৩০০ টাকা পান।\nহুনুফা বলেন, ‘সব দিন স্বামীর কামাই একরকম হয় না। যেদিন কামাই না অয় হেই দিন ধারদেনা কইরা সংসার চালাই। খাওনত লাগেই। কত দিন তেল ছাড়া তরকারি রানছি। আমরা কোনে রহম খাইলেও পোলাপানে খাইবার চায় না।’\nবদরপুর গ্রামের গৃহিণী মর্জিনা বেগম (৫০) বলেন, স্বামী-স্ত্রী, শাশুড়ি ও চার ছেলেমেয়ে নিয়ে তাঁদের সংসার। মর্জিনার স্বামী রহিজুল ভূঁইয়া (৬০)। রহিজুল দিনমজুরি এবং ছোট ছেলে মফিজুল অটোরিকশা চালিয়ে যে আয় করেন, তা দিয়ে সাত সদস্যের পরিবারটির খেয়ে না খেয়ে দিন চলে। সারা দিনে বাবা-ছেলে ৫০০ থেকে ৬০০ টাকা আয় করেন। সেই টাকা চাল, ডাল, তরিতরকারি কিনতেই সব খরচ হয়ে যায়। তিনি বলেন, দুই তিন মাস পর পর কোনো দিন বাড়তি আয় হলে মাছ-মাংস খেতে পারেন তাঁরা।\nরাজীবপুর বাজারের কয়েকজন মুদিদোকানি জানান, চাল, ডাল, তেল, মরিচ, পেঁয়াজ, সাবানসহ সব কিছুর দাম বেড়ে গেছে। গত বছর যে তেলের দাম ছিল ১৩০ টাকা, তা এখন ১৬৮ টাকা লিটার। মসুর ডাল ছিল ৮০ টাকা; বেড়ে হয়েছে ১০০ টাকা কেজি। ৭৫ টাকা কেজির চিনি এখন ৮০ টাকা হয়েছে। এ ছাড়া সাবানপ্রতি দাম ৫-১০ টাকা বেড়েছে।"
    },
    {
        "url": "https://www.prothomalo.com/bangladesh/district/%E0%A6%AE%E0%A7%8D%E0%A6%B0%E0%A7%8B%E0%A6%B0%E0%A6%BE-%E0%A6%B8%E0%A6%82%E0%A6%95%E0%A6%9F%E0%A7%87-%E0%A6%9A%E0%A6%BE%E0%A6%B2-%E0%A6%93-%E0%A6%95%E0%A7%87%E0%A6%B0%E0%A7%8B%E0%A6%B8%E0%A6%BF%E0%A6%A8%E0%A7%87%E0%A6%B0-%E0%A6%A6%E0%A6%BE%E0%A6%AE%E0%A7%87",
        "title": "ম্রোরা সংকটে চাল ও কেরোসিনের দামে | প্রথম আলো",
        "meta_description": "চাল, নাপ্পি (শুঁটকি বাটা), লবণ ও কেরোসিন—বান্দরবানের ম্রোদের সংসারে এই চার পণ্যই বেশি দরকার। এর মধ্যে চাল ও কেরোসিনের দাম বেড়ে যাওয়ায় দরিদ্র ম্রো পরিবারগুলোর সংকট আরও গভীর হয়েছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2020-09%2Fbdc49b85-cb9b-44f5-91db-3b24cea17ce4%2Fbandarbans.png?auto=format%2Ccompress&fmt=webp&format=webp&w=300&dpr=1.3",
        "published_date": "2022-03-27T11:08:00",
        "keywords": [
            "বিশেষ সংবাদ",
            "টিসিবি",
            "মূল্যবৃদ্ধি",
            "চাল",
            "বান্দরবান",
            "নিত্য পণ্য",
            "চট্টগ্রাম বিভাগ"
        ],
        "last_scraped": "2024-10-07T15:06:39.592044",
        "source": "প্রথম আলো",
        "old": true,
        "author": "বুদ্ধজ্যোতি চাকমা\t",
        "content": "চাল, নাপ্পি (শুঁটকি বাটা), লবণ ও কেরোসিন—বান্দরবানের ম্রোদের সংসারে এই চার পণ্যই বেশি দরকার। এর মধ্যে চাল ও কেরোসিনের দাম বেড়ে যাওয়ায় দরিদ্র ম্রো পরিবারগুলোর সংকট আরও গভীর হয়েছে।\nবান্দরবানের আলীকদম-থানচি সড়কের ক্রাউডং (ডিমপাহাড়) এলাকার দিরিপাড়ার লংয়া ম্রো জানাচ্ছিলেন এসব কথা। তিনি বলেন, মাছ, মাংস অথবা সবজি রান্না করে খেতে ভোজ্যতেল লাগে। ম্রো পরিবারগুলো এতই দরিদ্র যে মাছ-মাংস খাওয়ার সাধ্য তাদের নেই।\nবাংলাদেশ পরিসংখ্যান ব্যুরোর (বিবিএস) সর্বশেষ দারিদ্র্য মানচিত্র (২০১৬) অনুযায়ী, বান্দরবানে দারিদ্র্যের হার দেশে তৃতীয় সর্বোচ্চ, ৬৩ দশমিক ২ শতাংশ (উচ্চ দারিদ্র্যরেখা)। দেশের সবচেয়ে দারিদ্র্যপ্রবণ উপজেলার মধ্যে দ্বিতীয় বান্দরবানের থানচি। এই উপজেলায় দারিদ্র্যের হার ৭৭ দশমিক ৮ শতাংশ। ক্ষুদ্র জাতিগোষ্ঠীগুলোর মধ্যে সবচেয়ে বেশি দরিদ্র মানুষ ম্রো। তাদের মধ্যে দারিদ্র্যের হার ৯৮ শতাংশ।\nবান্দরবান সদর উপজেলার চিম্বুক পাহাড়ের ছাতংপাড়ার বাসিন্দা পাসিং ম্রো জানান, তাঁদের ১০ জনের পরিবার। সব মিলিয়ে পরিবারের আয় মাসে মোটামুটি ছয় হাজার টাকা। কদিন আগেও এই টাকায় সংসার চালিয়ে নিতেন তাঁরা। কিন্তু এখন কষ্ট বেড়েছে।\nপাসিং ম্রো বলেন, তাঁদের চাল বেশি লাগে, মাসে মোটামুটি ১০০ কেজি। কেরোসিন তেল লাগে চার লিটার। মাস কয়েক আগেও তাঁরা প্রতি কেজি চাল ৩৬ থেকে ৩৭ টাকা দরে কিনতে পারতেন। এখন ৪০ টাকার মতো লাগছে। আর কেরোসিন তেল কিনতে লিটারে খরচ বেড়েছে ১৫ টাকা।\nউল্লেখ্য, গত নভেম্বরে সরকার ডিজেল ও কেরোসিনের দাম লিটারপ্রতি ১৫ টাকা বাড়িয়েছে।\nবান্দরবানের চিম্বুক পাহাড়ের ম্রোলংপাড়া থেকে আলীকদম-থানচি সড়কের ক্রাউডং (ডিমপাহাড়) পর্যন্ত ঘুরে দরিদ্র ম্রো জনগোষ্ঠীর প্রায় একই রকম অবস্থা দেখা গেছে। কেউ না খেয়ে নেই। তবে কষ্ট বেড়েছে।\nসরকার ট্রেডিং করপোরেশন অব বাংলাদেশের (টিসিবি) মাধ্যমে ন্যায্যমূল্যে ছয়টি পণ্য—তেল, ডাল, চিনি, পেঁয়াজ, ছোলা ও খেজুর বিক্রি করছে। ম্রো পরিবারগুলো জানিয়েছে, টিসিবির সুলভ মূল্যের তেল-ডাল তাঁরা কেনে না। কারণ, তাঁদের সেটা প্রয়োজন হয় না।\nআলীকদম উপজেলার দিরিপাড়ার কার্বারী (পাড়াপ্রধান) তংপ্রে ম্রো বলেছেন, তাঁরা ভাতের সঙ্গে তরকারি হিসেবে জঙ্গলের শাকসবজি (কলাগাছ, কলার মোচা, কচুশাক, ঢেঁকিশাক) নাপ্পি দিয়ে রান্না করে খেয়ে থাকেন। এমনিতে তাঁরা তেলের বদলে নাপ্পি খাওয়াতে বেশি অভ্যস্ত। তার ওপর তেলের দাম বেশি। দরিদ্র পরিবারে সেই বিলাসিতার সুযোগ নেই। পাড়ার ১১টি পরিবার জুমচাষ করে বছরের তিন মাসের খোরাকও পায় না।\nবান্দরবান সদর উপজেলার সুয়ালক ইউনিয়ন পরিষদের চেয়ারম্যান উক্যনু মারমাও বলেন একই কথা। তিনি উল্লেখ করেন, পাহাড়িদের কাছে ভাতের পর নাপ্পি প্রয়োজন। দরিদ্র ম্রোরা সয়াবিন, চিনি ও ডালকে বাড়তি খরচ মনে করেন।\nক্ষুদ্র জাতিগোষ্ঠীগুলো বলছে, তাদের অনেকেরই ১০ টাকা কেজি দরে চাল কেনার জন্য কার্ড রয়েছে। বছরে পাঁচ মাস এই দরে চাল দেওয়া হয়। এক দফা দেওয়া হয় সেপ্টেম্বর থেকে নভেম্বর সময়ে। আরেক দফা মার্চ ও এপ্রিল মাসে। তবে অনেক পরিবারই এককালীন টাকা না থাকার কারণে সেই চাল কিনতে পারে না। আবার কোনো ক্ষেত্রে দুর্গম পথে বারবার যেতে হয় বলে পরিবহন খরচ লাগে, তাই কেউ কেউ চাল তুলতে যায় না।\nবান্দরবান সদর উপজেলা খাদ্য কর্মকর্তা আবুই রঞ্জন তঞ্চঙ্গ্যা প্রথম আলোকে বলেন, তাঁদের কাছ থেকে কার্ডের বিপরীতে চাল নেওয়া হয়। এবার ১০ টাকা কেজির চাল বিতরণ শিগগিরই শুরু হবে।\nসংশ্লিষ্ট ব্যক্তিরা জানিয়েছেন, জুমের জমি ও ফলন কমে যাওয়া এবং বনাঞ্চল উজাড় হওয়ায় শিক্ষায় অনগ্রসর ম্রো জনগোষ্ঠীর আর্থসামাজিক অবস্থা দিন দিন খারাপ হয়ে যাচ্ছে। অনেকে ফলের বাগান করলেও অধিকাংশের জায়গাজমি না থাকায় কর্মহীন হয়ে শুধু দিনমজুরিনির্ভর হয়ে পড়ছেন।\nঅবশ্য শুধু ম্রো পরিবার নয়, কষ্টে আছে সব ক্ষুদ্র জাতিগোষ্ঠীর মানুষই। বান্দরবান জেলা পরিষদের সদস্য সিয়ং খুমি বলেন, খুমিদের দারিদ্র্যের হার ম্রোদের চেয়ে বেশি। মোট ৩৭৫ পরিবারের মধ্যে মাত্র ১৪-১৫টি পরিবার মোটামুটি সচ্ছল।"
    },
    {
        "url": "https://www.prothomalo.com/bangladesh/district/%E0%A6%AA%E0%A7%8D%E0%A6%B0%E0%A6%A4%E0%A6%BF-%E0%A6%AE%E0%A6%BE%E0%A6%B8%E0%A7%87%E0%A6%87-%E0%A6%A6%E0%A7%87%E0%A6%A8%E0%A6%BE%E0%A7%9F-%E0%A6%A1%E0%A7%81%E0%A6%AC%E0%A6%9B%E0%A7%87%E0%A6%A8-%E0%A6%A4%E0%A6%BE%E0%A6%81%E0%A6%B0%E0%A6%BE",
        "title": "প্রতি মাসেই দেনায় ডুবছেন তাঁরা | প্রথম আলো",
        "meta_description": "‘ইনকামপাতি কুইমে গেছে। আবার জিনিসপাতির দাম সব বাইড়ে গেছে। কোনোপালি সংসারডা চালাতি চেষ্টা করতিছি। তা পাইরে উঠতিছি নে। এট্টু বসেন, বেলা তিনডের দিকি বউ দুফুরির খাবার আইনবেনে। আমার বাটিতে কট্টুকুনি খাবার আনে দ্যাখবেন। আসলে ভর প্যাট খালি (খেলে) তো টিইখতি (টিকতে) পারব না।’",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo%2Fimport%2Fmedia%2F2017%2F05%2F01%2F45f2371bab70349e20c65f9d634bd3c8-5906272f5a691.jpg?auto=format%2Ccompress&fmt=webp&format=webp&w=300&dpr=1.3",
        "published_date": "2022-03-27T11:11:00",
        "keywords": [
            "খুলনা",
            "খুলনা বিভাগ",
            "বিশেষ সংবাদ",
            "টিসিবি",
            "অর্থনৈতিক সংকোচন",
            "মূল্যবৃদ্ধি",
            "নিত্য পণ্য"
        ],
        "last_scraped": "2024-10-07T15:06:58.930718",
        "source": "প্রথম আলো",
        "old": true,
        "author": "উত্তম মণ্ডল\t",
        "content": "‘ইনকামপাতি কুইমে গেছে। আবার জিনিসপাতির দাম সব বাইড়ে গেছে। কোনোপালি সংসারডা চালাতি চেষ্টা করতিছি। তা পাইরে উঠতিছি নে। এট্টু বসেন, বেলা তিনডের দিকি বউ দুফুরির খাবার আইনবেনে। আমার বাটিতে কট্টুকুনি খাবার আনে দ্যাখবেন। আসলে ভর প্যাট খালি (খেলে) তো টিইখতি (টিকতে) পারব না।’\nবিষণ্ন মনে কথাগুলো বললেন খুলনা নগরের খালিশপুর জুট মিল গেটের পাশের (পিপলস) মুসলিম টেইলার্সের দর্জি জাকির হোসেন (৩৫)। একসময় মিলের বদলি শ্রমিকের কাজ করতেন তিনি। পাশাপাশি টুকটাক দর্জির কাজও করতেন। ২০২০ সালের জুলাইয়ে মিল বন্ধ হওয়ার পর থেকে শুধুই দরজির কাজ করছেন তিনি। তাতে মাসে ছয় থেকে সাড়ে ছয় হাজার টাকা আয় হয়। ওই টাকায় স্ত্রীর চিকিৎসা, দুই সন্তানের লেখাপড়া, দোকান ভাড়া থেকে শুরু করে পরিবারের সব খরচ মেটানো যায় না। সংসারের পেছনে মাসে খরচ ৮ থেকে ৯ হাজার টাকা। বাকি টাকা ধার করে চলতে হয়। প্রতি মাসেই একটু একটু করে দেনায় ডুবছেন এই দর্জি।\nজাকির হোসেন এখনো মিলের শ্রমিক কলোনির ঘরে থাকেন। তাই ভাড়া লাগে না। তবে ৮০০ টাকা দোকান ভাড়া দিতে হয় তাঁকে। মাসে ৩০ কেজি চাল আর ৮ কেজি আটা কিনতে হয়। এই দুই পণ্যেই প্রায় দুই হাজার টাকা চলে যায়। এর ওপর গ্যাস খরচ, বাচ্চাদের পড়াশোনা, টুকটাক ওষুধপত্র, মাঝেমধ্যে দু–একজন আত্মীয়স্বজনের বেড়াতে আসা; সব মিলিয়ে কম করে হলেও মাসে আট–নয় হাজার টাকা খরচ হয়ে যায়। এরই মধ্যে ১০ মাসের দোকান ভাড়া সাড়ে ৮ হাজার টাকা বকেয়া পড়েছে।\nকথা বলার ফাঁকে ষষ্ঠ শ্রেণিপড়ুয়া ছেলে সিফাত এসে বাবার কাছে খাবারের টাকা চায়। পকেট থেকে ৫ টাকার একটা নোট বের করে দিতেই একটু বেশি পাওয়ার আবদার ধরে ছেলে। নিরুপায় বাবা ১০ টাকার নোটটা ধরিয়ে দিয়ে কপট রাগ দেখিয়ে বলেন, ‘দুই দিনের মধ্যে আর কিন্তু পাবা না।’ এরপর সলজ্জ হেসে জাকির হোসেন বলেন, অবস্থা এমন হয়েছে, ছেলেকে দুইটা টাকা দিতেও হিসাব করা লাগছে।\nবাংলাদেশ পরিসংখ্যান ব্যুরোর (বিবিএস) সর্বশেষ দারিদ্র৵ মানচিত্র প্রতিবেদন ২০১৬ অনুযায়ী, খুলনায় দারিদ্র্যের হার ৩০ দশমিক ৮ শতাংশ। তবে জেলাটিতে আয়বৈষম্যের হার দেশে সর্বোচ্চ (উচ্চ দারিদ্র্য রেখা)।\nগত বৃহস্পতিবার দুপুরের দিকে পিপলস জুট মিলের গেটের পাশে একটি বন্ধ দোকানের সামনের বেঞ্চে একা বসে ছিলেন লিটু শেখ (৪০)। সকালে কাজের খোঁজে বের হয়েছিলেন; তবে মেলেনি। কথা বলে জানা গেল, তাঁর চায়ের দোকান ছিল। করোনার সময় পুঁজি হারিয়ে সেটাও বন্ধ হয়ে গেছে। ছেলে, মেয়ে, স্ত্রী আর মাকে নিয়ে থাকেন রেল বস্তিতে। তবে সংসার এখন আর চলছে না।\nলিটু শেখ বলেন, মাসে আয়ের চেয়ে ব্যয় দ্বিগুণ। মাংস খান না দুই–তিন মাস। মাছ সপ্তাহে এক দিন, কখনো একদম না। সংসারে বলা আছে, যতটুকু না দিলে নয়, ততটুকু তেল দিয়ে রান্না করতে। স্ত্রীও সেভাবেই চালাচ্ছেন। শাকসবজি, ডালভর্তা, আলুভর্তা, এগুলো চলে। আজ কাজ জোটেনি। বয়স্ক ভাতার টাকায় শাশুড়ি কিছু মাছ আর সবজি কিনে দিয়েছেন।\nবৃহস্পতিবার খুলনা নগরের বিভিন্ন শ্রেণি-পেশার ১১ জনের সঙ্গে কথা হয়। তাঁরা সবাই দ্রব্যমূল্য নিয়ে হতাশার কথা বললেন। তাঁরা বলেন, এখন ব্যয়ের সঙ্গে আয়ের সামঞ্জস্য না থাকায় স্বাভাবিক জীবনযাত্রা ব্যাহত হচ্ছে। অনেকের দেনার পরিমাণ ক্রমেই বাড়ছে।\nনগরের পূর্ব বানিয়াখামার এলাকার সাইকেলের গ্যারেজ মিস্ত্রি মো. রফিকও (৩৫) সংসার চালাতে হিমশিম খাচ্ছেন। মাসে ১২ হাজার টাকার মতো আয় হলেও বাসা ভাড়া ও গ্যারেজ ভাড়া দিতে হয়। আর ছয়জনের সংসারে মাংস, মাছ খুব একটা না কিনলেও মাসে ২৫ কেজি চাল, ১০ কেজি আটা, ২ কেজি ডাল, ৫ লিটার তেল লাগে। এসব কিনতে হিমশিম খেতে হচ্ছে। প্রতি মাসে দেনাও হচ্ছে।\nদুই বছর আগের তুলনায় নিত্যপ্রয়োজনীয় পণ্যের মূল্যবৃদ্ধির চিত্র পাওয়া গেল কৃষি বিপণন অধিদপ্তর, খুলনা বিভাগীয় কার্যালয় থেকে। ২০২০ সালের ১ জানুয়ারি খুলনায় সরু চালের খুচরা দর ছিল প্রতিকেজি ৫০-৫২ টাকা, মোটা চাল ছিল ৩০-৩২ টাকা। খোলা আটা প্রতি কেজি ২৭-২৮ টাকা, মসুর ডালের কেজি ১১৫-১২০ টাকা, মোটা মসুর ডাল ছিল ৫৫ থেকে ৬০ টাকা কেজি। খোলা সয়াবিন তেলের দাম ৯০-৯২ টাকা লিটার, বোতলজাত তেলের দাম ছিল ৯৮ থেকে ১০০ টাকা লিটার। কাঁচা মরিচের কেজি ছিল ৬০-৮০ টাকা। ফার্মের মুরগি ছিল ১১০ টাকা কেজি। ডিম বিক্রি হতো ৩২ টাকা হালি দরে।\nঅন্যদিকে ২০২২ সালের ১৩ মার্চের হিসাব বলছে, প্রতি কেজি সরু চাল খুচরায় ৬৬–৬৮ টাকায় বিক্রি হচ্ছে, মোটা চালের কেজি ৪৫-৪৭ টাকা। খোলা আটা প্রতি কেজি বিক্রি হয়েছে ৩৫-৩৬, মোটা মসুর ডাল ১১০-১২০, খোলা সয়াবিন তেলের লিটার ১৬৬-১৬৮ আর ৫ লিটারের বোতলজাত তেল বিক্রি হয়েছে ৭৮০-৮০০ টাকায়। কাঁচা মরিচের কেজি হয়েছে ৮০ থেকে ৯০ টাকা। ফার্মের মুরগির দাম ১৫০ টাকা কেজি। ডিমের দাম ছিল ৩৬ টাকা হালি।\nখুলনা কেসিসি সন্ধ্যা বাজারের ব্যবসায়ী মো. নাঈম বলেন, ‘সবকিছুর দাম কয়েক মাস ধরে বাড়তির দিকে। আমরা তো পাইকারি বাজার থেকে যেভাবে কিনে আনি, সেভাবে সীমিত লাভে বিক্রি করি। এখন পাইকারিতে দাম বাড়লে সেখানে তো আমাদের হাত নেই।’"
    },
    {
        "url": "https://www.prothomalo.com/bangladesh/%E0%A6%9F%E0%A7%8D%E0%A6%B0%E0%A6%BE%E0%A6%95%E0%A6%93-%E0%A6%86%E0%A6%B8%E0%A6%9B%E0%A7%87-%E0%A6%A6%E0%A7%87%E0%A6%B0%E0%A6%BF%E0%A6%A4%E0%A7%87-%E0%A6%AA%E0%A6%A3%E0%A7%8D%E0%A6%AF-%E0%A6%AA%E0%A7%87%E0%A6%A4%E0%A7%87-%E0%A6%85%E0%A6%AA%E0%A7%87%E0%A6%95%E0%A7%8D%E0%A6%B7%E0%A6%BE-%E0%A6%86%E0%A6%B0%E0%A6%93-%E0%A6%AC%E0%A7%87%E0%A7%9C%E0%A7%87%E0%A6%9B%E0%A7%87",
        "title": "ট্রাকও আসছে দেরিতে, পণ্য পেতে অপেক্ষা আরও বেড়েছে | প্রথম আলো",
        "meta_description": "স্কুল ছুটির পর মেয়েকে নিয়ে বাসায় ফিরছিলেন মা মুক্তা আক্তার। স্কুল গেট থেকে কিছুটা পথ এগোনোর পরই দেখেন টিসিবির পণ্যবাহী ট্রাক এসে থেমেছে। দেরি না করে ট্রাকের সামনে অন্যদের সঙ্গে তিনিও লাইনে দাঁড়িয়ে যান। তখন বেলা প্রায় দুইটা। ট্রাকে থাকা (টিসিবির ট্রেডিং করপোরেশন অব বাংলাদেশ) পরিবেশকের কর্মীরা সব গুছিয়ে বিক্রি শুরু করতে করতে দুপুর গড়িয়ে বিকেল চারটা বেজে যায়।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F744480db-d10e-4cc0-b92e-649db8cf10e1%2F05.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-28T08:00:00",
        "keywords": [
            "মূল্যবৃদ্ধি",
            "টিসিবি",
            "রাজধানী ঢাকা",
            "নিত্য পণ্য"
        ],
        "last_scraped": "2024-10-07T15:07:18.971772",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "স্কুল ছুটির পর মেয়েকে নিয়ে বাসায় ফিরছিলেন মা মুক্তা আক্তার। স্কুল গেট থেকে কিছুটা পথ এগোনোর পরই দেখেন টিসিবির পণ্যবাহী ট্রাক এসে থেমেছে। দেরি না করে ট্রাকের সামনে অন্যদের সঙ্গে তিনিও লাইনে দাঁড়িয়ে যান। তখন বেলা প্রায় দুইটা। ট্রাকে থাকা (টিসিবির ট্রেডিং করপোরেশন অব বাংলাদেশ) পরিবেশকের কর্মীরা সব গুছিয়ে বিক্রি শুরু করতে করতে দুপুর গড়িয়ে বিকেল চারটা বেজে যায়।\nমুক্তা আক্তার লাইনের শুরুর দিকেই ছিলেন। মা যখন অন্য নারীদের সঙ্গে লাইনে পণ্য পাওয়ার অপেক্ষায়, তখন ছোট্ট তাহিরা ইসলাম কখনো খেলছিল, কখনো মাটিতে বসেই বই খুলে পড়ছিল। এভাবে প্রায় আড়াই ঘণ্টা খেলে-পড়ে সময় কাটিয়েছে সে। মাঝে একবার ফুচকা বিক্রেতাকে দেখে মায়ের কাছে খাওয়ার আবদার করে সে। প্রথমে মা রাজি না হলেও পরে তাকে ফুচকা কিনে খাওয়ানো হয়। এই দৃশ্য গতকাল রোববারের, রাজধানীর মহাখালীর টিঅ্যান্ডটি খেলার মাঠের।\nমুক্তা আক্তার গৃহিণী। তাঁর স্বামী সুমন হোসেন একটি নির্মাণপ্রতিষ্ঠানের সুপারভাইজার (তত্ত্বাবধায়ক)। বেতন মাসে ১১ হাজার টাকা। এর মধ্যে পাঁচ হাজার টাকা চলে যায় বাসাভাড়ার পেছনে। টিঅ্যান্ডটি আনসার ক্যাম্পের পাশের একটি বাসায় এক কক্ষে সাবলেট (সহভাড়াটে) থাকেন তাঁরা। একমাত্র মেয়ে তাহিরা পড়ে মহাখালীর টিঅ্যান্ডটি মডেল উচ্চবিদ্যালয়ে প্রথম শ্রেণিতে। মেয়ের স্কুলের মাসিক বেতন ৮০০ টাকা।\nমুক্তা আক্তার বলেন, মেয়ে মুরগির মাংস পছন্দ করে। চেষ্টা করেন সপ্তাহে অন্তত একবার ব্রয়লার মুরগি কিনতে। কিন্তু গত দুই সপ্তাহেও মেয়েকে মুরগির মাংস খাওয়াতে পারেননি। আরও বললেন, সয়াবিন তেলের দাম বাড়ায় আগে মাসে পাঁচ কেজির জায়গায় এখন আড়াই কেজি দিয়ে চালাতে হচ্ছে। এক কেজি মসুর ডালের বদলে এখন ৫০০ গ্রাম কেনেন। আগে মসুর ডাল ভুনা করে খেতেন, এখন পাতলা করে রান্না করেন।\n৮৪০ টাকায় মোট ছয়টি পণ্যের ‘প্যাকেজ’ কিনে যখন মুক্তা আক্তার বাসার পথ ধরেন, তখন বিকেল প্রায় পৌনে পাঁচটা। মহাখালীর টিঅ্যান্ডটি মাঠে পণ্য বিক্রি করেছে টিসিবির পরিবেশক মেসার্স খালেক এন্টারপ্রাইজ। তাদের প্যাকেজে ছিল চার কেজি ছোলা (২০০ টাকা), দুই কেজি মসুর ডাল (১৩০ টাকা), দুই কেজি সয়াবিন তেল (২২০ টাকা), চিনি দুই কেজি (১১০ টাকা), খেজুর এক কেজি (৮০ টাকা) ও পেঁয়াজ পাঁচ কেজি (১০০ টাকা)।\nপণ্য বিক্রিতে দেরি হওয়ার বিষয়ে খালেক এন্টারপ্রাইজের বিক্রয় প্রতিনিধি সোহেল রানা প্রথম আলোকে বলেন, টিসিবির গুদাম থেকে পণ্য নিয়ে ট্রাকে ওঠাতেই বেলা একটা বেজে গেছে। এখানে এসে ২৫০টি আলাদা প্যাকেট করতে আরও দেড়-দুই ঘণ্টা লেগেছে।\nগতকাল দুপুর থেকে বিকেল সাড়ে পাঁচটা পর্যন্ত মহাখালীর টিঅ্যান্ডটি মাঠে ক্রেতা ছিলেন প্রায় ১৫০ জন। উপস্থিত ক্রেতাদের কয়েকজন বললেন, ট্রাক দেরিতে আসায় অনেকে মনে করেছে অন্য কোথাও হয়তো ট্রাক দাঁড়িয়েছে। যে কারণে ভিড় একটু কম। তবে পণ্য কেনার পর পেঁয়াজের মান নিয়ে বেশির ভাগ ক্রেতা ক্ষোভ প্রকাশ করেন।\nরিনা নামের একজন গৃহবধূ বলেন, পাঁচ কেজি পেঁয়াজের মধ্যে প্রায় এক কেজিই পচা। পণ্য কেনার পর পচা পেঁয়াজ আলাদা করে তা বিক্রয়কর্মীদের দেখান। তখন বিক্রয়কর্মী সোহেল রানা বলেন, তাঁদের কিছু করার নেই। তাঁরা যা আনেন, তা-ই বিক্রি করেন।\nপুরার ঢাকার লালবাগের সিরাজউদ্দিন সরকারি প্রাথমিক বিদ্যালয়ের সামনে টিসিবির পণ্যবাহী ট্রাক যখন এসে পৌঁছায়, তখন গতকাল বিকেল পৌনে চারটা। সেখানে তখন ৪০-৫০ জন ছিলেন। তাঁদের একজন লতিফা বেগম। এক হাজার টাকা ধার করে লাইনে দাঁড়ান তিনি। নারীদের লাইনে তিনি ছিলেন সবার আগে। ভেবেছিলেন কিছুক্ষণের মধ্যেই পণ্য কিনে বাসায় ফিরবেন।\nকিন্তু ট্রাকের পেছনে লাইনে তাঁকে প্রায় দেড় ঘণ্টা দাঁড়িয়ে থাকতে হয়। কারণ, টিসিবির পরিবেশকের বিক্রয় প্রতিনিধিরা পণ্য মাপামাপিতে অনেক সময় নেন। বেজে যায় বিকেল সাড়ে পাঁচটা। এরপর শুরু হয় বিক্রি।\nলতিফা বেগম গৃহিণী। থাকেন লালবাগের খাজে দেওয়ান এলাকার দ্বিতীয় লেনের একটি ভাড়া বাসায়। তাঁর স্বামী মো. শহীদের প্লাস্টিকের ছোট ব্যবসা আছে কামরাঙ্গীরচরে। তাঁরা সাত হাজার টাকার (বিদ্যুৎ ও পানির বিলসহ) এক কক্ষের একটি বাসায় ভাড়া থাকেন।\nবিক্রি শুরু করতে দেরি হওয়ায় ক্ষোভ জানিয়ে লতিফা বেগম প্রথম আলোকে বলেন, ‘অনেকবার অনুরোধ করেছি। কিন্তু তারা (বিক্রয়কর্মী) সব খেজুর মাপা শেষে বিক্রি শুরু করবে বলে জানিয়েছে। অন্য সময় ট্রাক দাঁড়ানোর ২০ থেকে ২৫ মিনিটের মধ্যেই বিক্রি শুরু হয়।’\nলালবাগে টিসিবির পরিবেশক ছিল মেসার্স ডোমেস্টিক এন্টারপ্রাইজ। বিক্রি শুরু করতে দেরি হওয়ার বিষয়ে পরিবেশকের প্রতিনিধি মো. সোহাগ প্রথম আলোকে বলেন, তেল (বোতলে থাকে) ছাড়া বাকি পাঁচটি পণ্য নির্ধারিত পরিমাণে মেপে প্যাকেট করতে হয়। আগে তেল ছাড়া তিনটি পণ্য মাপতে হতো। যে কারণে এখন সব ট্রাকেই বিক্রির প্রস্তুতি নিতে সময় বেশি লাগছে।"
    },
    {
        "url": "https://www.prothomalo.com/bangladesh/%E0%A6%B8%E0%A6%82%E0%A6%B8%E0%A6%BE%E0%A6%B0%E0%A7%87%E0%A6%B0-%E0%A6%96%E0%A6%B0%E0%A6%9A-%E0%A6%95%E0%A6%AE%E0%A6%BE%E0%A6%A8%E0%A7%8B%E0%A6%B0-%E0%A6%9A%E0%A7%87%E0%A6%B7%E0%A7%8D%E0%A6%9F%E0%A6%BE%E0%A7%9F-%E0%A6%A8%E0%A6%BF%E0%A6%AE%E0%A7%8D%E0%A6%A8-%E0%A6%86%E0%A7%9F%E0%A7%87%E0%A6%B0-%E0%A6%AE%E0%A6%BE%E0%A6%A8%E0%A7%81%E0%A6%B7",
        "title": "সংসারের খরচ কমানোর চেষ্টায় নিম্ন আয়ের মানুষ | প্রথম আলো",
        "meta_description": "দুপুর ১২টা! কিছুটা নির্দয় হয়েছে রোদের তাপ। দেড় শতাধিক মানুষ সেই প্রখর রোদ উপেক্ষা করে দাঁড়িয়ে আছেন খাদ্যপণ্য নিয়ে দাঁড়িয়ে থাকা একটি ট্রাকের পেছনে। তাঁদের কেউ কেউ তীক্ষ্ণ নজর রেখেছেন লাইনে দাঁড়ানো লোকজনের ওপর। যেন অযাচিত কেউ লাইনে ঢুকে না পড়েন।",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2022-03-28T10:54:00",
        "keywords": [
            "বিশেষ সংবাদ",
            "টিসিবি",
            "মূল্যবৃদ্ধি",
            "দিনাজপুর",
            "রংপুর বিভাগ",
            "অর্থনৈতিক সংকোচন",
            "নিত্য পণ্য",
            "মূল্যস্ফীতি"
        ],
        "last_scraped": "2024-10-07T15:07:37.010982",
        "source": "প্রথম আলো",
        "old": true,
        "author": "রাজিউল ইসলাম\t",
        "content": "দুপুর ১২টা! কিছুটা নির্দয় হয়েছে রোদের তাপ। দেড় শতাধিক মানুষ সেই প্রখর রোদ উপেক্ষা করে দাঁড়িয়ে আছেন খাদ্যপণ্য নিয়ে দাঁড়িয়ে থাকা একটি ট্রাকের পেছনে। তাঁদের কেউ কেউ তীক্ষ্ণ নজর রেখেছেন লাইনে দাঁড়ানো লোকজনের ওপর। যেন অযাচিত কেউ লাইনে ঢুকে না পড়েন। এরই মধ্যে ভিড় ঠেলে ব্যাগ হাতে বেরিয়ে এলেন আফরোজা আক্তার। গাল বেয়ে নেমে আসা ঘামগুলো চালান করে দিলেন শাড়ির আঁচলে। ‘আপা, কী কিনলেন?’ জিজ্ঞাসা করতেই ঈষৎ হাসি দিয়ে বললেন, ‘দুই কেজি সয়াবিন তেল, দুই কেজি ডাল।’\nগত শুক্রবার দুপুরে দিনাজপুর সদর উপজেলার ফাজিলপুর ইউনিয়ন পরিষদ (ইউপি) চত্বরে এই দৃশ্য দেখা গেছে। ট্রেডিং করপোরেশন অব বাংলাদেশের (টিসিবি) পণ্য কিনতে আফরোজার মতো অনেকেই এসেছেন। ইউপি সচিব মাসুদা পারভীন জানালেন, ইউনিয়নে করোনার সময় আড়াই হাজার টাকা সরকারি প্রণোদনা পেয়েছেন, এমন ৬৩০ জন এবং আর্থিক অবস্থা বিবেচনায় আরও ২ হাজার ৯২৮ জনকে কয়েক দফায় টিসিবির পণ্য দেওয়া হবে।\nটিসিবির পণ্য নিতে আসা আফরোজা পণ্য কিনে খুশি হলেও মুহূর্তেই কপালে চিন্তার ভাঁজ দেখা গেল। শনিবার সকালে ক্ষুদ্রঋণের কিস্তি ১ হাজার ১০০ টাকা দিতে হবে। টাকা জমিয়েও রেখেছেন। সেখান থেকে ৪৬০ টাকা বের করে তেল-ডাল কিনতে হয়েছে তাঁকে। শনিবার সকালের মধ্যে স্বামী ওই টাকা জোগাড় করতে না পারলে কারও কাছে হাত পাততে হবে। আফরোজা বললেন, সময়মতো কিস্তি দিতেই হবে। এটা মানসম্মানের ব্যাপার।\nআফরোজার স্বামী ভ্যানচালক কাইয়ুম ইউপি চত্বরের বাইরে স্ত্রীর জন্য অপেক্ষা করছিলেন। সংসারে তাঁদের দুই মেয়ে। তিনি বললেন, পরিবারে মাসে ৬০ কেজি চাল, ৫ লিটার সয়াবিন তেল, ২ কেজি ডাল, ২ কেজি চিনি, ৪ কেজি পেঁয়াজ লাগে। ডিম ও মাছ খাওয়া হয় মাঝেমধ্যে। এ ছাড়া আলু, কুমড়া, কপি, কচুতেই সংসারের রান্না চলে তাঁদের। সাম্প্রতিক সময়ে খরচ কমিয়েছেন তেলসহ অন্যান্য পণ্যের।\nফাজিলপুর ইউপির পাশে রানীগঞ্জ বাজারে মুদিখানায় চাল (বিআর-২৮) প্রতি কেজি ৫৫ টাকা, খোলা সয়াবিন তেল প্রতি লিটার ১৭৫, পেঁয়াজ প্রতি কেজি ৪০, চিনি প্রতি কেজি ৮০ টাকায় বিক্রি হতে দেখা গেল। তবে ব্যবসায়ীরা বলছেন, প্রায় তিন মাস ধরে নিত্যপণ্যের দাম বাড়তে শুরু করেছে। মুদিদোকানদার সোহেল রানা বলেন, ৩ মাস আগেও সয়াবিন তেল বিক্রি করেছেন প্রতি লিটার ১৪২ টাকা, চিনি প্রতি কেজি ৬৮-৭০ ও বিআর–২৮ চাল বিক্রি করেছেন ৪৮-৫০ টাকায়। এখন সেখানে প্রতিটি পণ্যের গায়ে ৭-১২ টাকার বেশি যোগ হয়েছে।\nগত দুই বছরের মধ্যে নিত্যপ্রয়োজনীয় পণ্যের দাম যে বেড়েছে, তা জেলা কৃষি বিপণন অধিদপ্তরের হিসাব দেখলেই বোঝা যায়। ২০২০ সালের জানুয়ারিতে দিনাজপুরে বোরো (সরু) চালের খুচরা দর ছিল প্রতি কেজি ৪২-৪৮ টাকা, বোরো (মাঝারি) ৩৪-৩৮ টাকা। খোলা আটা প্রতি কেজি ২৮-৩০ টাকা, খোলা ময়দা ৩৬-৩৮, মসুর ডাল ৫৬-৬০, খোলা সয়াবিন তেল দাম প্রতি লিটার ৯২-৯৪, ডিম প্রতি হালি ২৪-২৮ টাকা।\nগতকাল রোববার পর্যন্ত অধিদপ্তরের হিসাব বলছে, বাজারে বোরো (সরু) চাল বিক্রি হচ্ছে প্রতি কেজি ৫৮-৬৪, বোরো (মাঝারি) চাল ৫০-৫৬ টাকায়। খোলা আটার দাম প্রতি কেজি ৩২-৩৫ টাকা, খোলা ময়দা ৪৪-৪৮, মসুর ডাল ৯৫-১০০, খোলা সয়াবিন তেল প্রতি লিটার ১৪৪-১৪৬, ডিম প্রতি হালি ৩৪-৩৬ টাকা।\nঢাকায় কনকর্ড নামের একটি কোম্পানিতে রাজমিস্ত্রির কাজ করতেন ফরিদুল ইসলাম (৩৮)। গত বছরের ফেব্রুয়ারিতে করোনায় আক্রান্ত হলে দিনাজপুর সদরের দক্ষিণ কোতোয়ালিতে নিজ বাড়িতে আসেন। তিন মাস রোগে ভুগে এলাকায় আবার রাজমিস্ত্রির কাজ শুরু করেন। রোজ হাজিরা হিসেবে পান ৪৫০-৫০০ টাকা। তা–ও কোনো কোনো দিন কাজ জোটে না। ফরিদুল জানান, দৈনিক ৩০০-৩৫০ টাকার খরচ লাগে বাড়িতে। দুই মেয়ের স্কুলে যাতায়াত, পড়ালেখাসহ অন্যান্য খরচ জোগাতে পারছেন না। হঠাৎ পরিবারের কেউ অসুস্থ হলে ওষুধ কিনবেন, এমন অবস্থাও নেই। মাসে সাড়ে চার লিটার সয়াবিন তেল কিনতে হতো। সেখানে চলতি মাসে এখন পর্যন্ত তিন লিটারের মতো কিনেছেন। সব দিক থেকে খরচ কমানোর চেষ্টা করছেন।\nএকে তো করোনা অতিমারি, তার ওপর যোগ হয়েছে দারিদ্র্য। বাংলাদেশ পরিসংখ্যান ব্যুরোর সর্বশেষ তথ্য অনুযায়ী, দেশের ১০টি দরিদ্র জেলার মধ্যে রয়েছে দিনাজপুর। ২০১০ সালের প্রতিবেদন অনুযায়ী, এ জেলায় দরিদ্র মানুষের সংখ্যা ছিল ৩৭ শতাংশ। সেখানে এখন ৬৪ শতাংশের বেশি।\nপ্রায় একই কথা বললেন দিনাজপুর বালুবাড়ি এলাকার মো. মিলন। শ্রমিক ইউনিয়ন অফিসে চাকরি করে মাসে বেতন পান ১০ হাজার টাকা। দুই ছেলে পড়ালেখা করছে। স্ত্রী ডায়াবেটিসে আক্রান্ত। মিলন বলেন, ‘মাসে আড়াই থেকে তিন হাজার টাকার ওষুধ কিনতে হয়। তারপর যা থাকে, তা দিয়ে কোনোমতে বেঁচে আছি। না খাওয়া হয় দুধ–ডিম, না মাছ-মাংস, ফলমূল। প্রতিদিন ৮০-১০০ টাকা যায় কাঁচাবাজারের পেছনে। এক তরকারিতেই ভাত খেতে হচ্ছে।’ করোনাকালে পৌরসভা থেকে ১০ কেজি চাল, ৫ কেজি আলু পেয়েছিলেন। এ ছাড়া কোনো সহযোগিতা পাননি। নিম্ন ও মধ্যবিত্ত পরিবারের মানুষের ঘরে ঘরে আজ ‘মঙ্গা’ পরিস্থিতি চলছে বলে মন্তব্য করলেন মিলন।"
    },
    {
        "url": "https://www.prothomalo.com/bangladesh/%E0%A6%AC%E0%A7%83%E0%A6%B7%E0%A7%8D%E0%A6%9F%E0%A6%BF%E0%A6%B0-%E0%A6%AE%E0%A6%A7%E0%A7%8D%E0%A6%AF%E0%A7%87%E0%A6%93-%E0%A6%A0%E0%A6%BE%E0%A7%9F-%E0%A6%A6%E0%A6%BE%E0%A6%81%E0%A7%9C%E0%A6%BF%E0%A7%9F%E0%A7%87%E0%A6%9B%E0%A6%BF%E0%A6%B2%E0%A7%87%E0%A6%A8-%E0%A6%95%E0%A7%8D%E0%A6%B0%E0%A7%87%E0%A6%A4%E0%A6%BE%E0%A6%B0%E0%A6%BE",
        "title": "বৃষ্টির মধ্যেও ঠায় দাঁড়িয়েছিলেন ক্রেতারা | প্রথম আলো",
        "meta_description": "ঝড়বৃষ্টিতেও দীর্ঘক্ষণ লাইনে দাঁড়িয়ে থাকা লোকজন লাইন ছেড়ে যাননি। বৃষ্টিতে ভিজেই ট্রাকের পেছনে লাইনে যে যাঁর অবস্থানে দাঁড়িয়ে ছিলেন।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F5bf2bd46-cfe3-4126-8453-aa98ab5099b2%2Ftcb_rain_01.jpeg?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-29T00:40:00",
        "keywords": [
            "টিসিবি",
            "রাজধানী",
            "ঢাকা",
            "বৃষ্টিপাত"
        ],
        "last_scraped": "2024-10-07T15:07:54.013400",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "বিকেল সাড়ে চারটা। আজ সোমবার রাজধানীর ধানমন্ডির জিগাতলা এলাকায় তখন বৃষ্টির আভাস। দু-এক ফোঁটা করে পড়ছে, সঙ্গে হঠাৎ হঠাৎ বইছে ঝোড়ো হাওয়া, উড়ছে ধুলাবালু। সেখানে টিসিবির পণ্য বিক্রির ট্রাকের পেছনে লাইনে তখনো অর্ধশতাধিক নারী ও পুরুষ দাঁড়িয়ে।\nএমন পরিস্থিতিতে অপেক্ষমাণ লোকেরা দ্রুত পণ্য বিক্রির তাগাদা দিচ্ছিলেন। অন্যদিকে বৃষ্টি শুরুর আগেই পণ্য মেপে পলিথিনে ভরার কাজে তখন ব্যস্ত হয়ে পড়েছিলেন টিসিবির পরিবেশকের প্রতিনিধিরা।\nএর মিনিট বিশেক পরেই শুরু হয় বৃষ্টি আর ঝোড়ো বাতাস। বাতাসের তোপে ট্রাকে টানানো ত্রিপলটাও উড়ে যায় একবার। এমন ঝড়বৃষ্টিতেও দীর্ঘক্ষণ লাইনে দাঁড়িয়ে থাকা লোকজন লাইন ছেড়ে যাননি। বৃষ্টিতে ভিজেই ট্রাকের পেছনে লাইনে যে যাঁর অবস্থানে দাঁড়িয়ে ছিলেন। একপর্যায়ে বৃষ্টির মধ্যেই পণ্য বিক্রি করেন পরিবেশকের বিক্রয় প্রতিনিধিরা।\nএমন ঘটনা রাজধানীর ধানমন্ডির জিগাতলা এলাকায়। বিকেল পৌনে পাঁচটায় পণ্য বিক্রির শেষ পর্যায়ে হঠাৎ বৃষ্টি শুরু হয়। এ সময় কেউ কেউ সঙ্গে আনা ছাতা মাথায় দিয়ে দাঁড়ান। তাতে সঙ্গী হন লাইনে দাঁড়ানো অন্যরা। যাঁদের সঙ্গে ছাতা ছিল না, তাঁরা পণ্য পরিবহনের জন্য আনা ব্যাগ মাথায় দেন। আর যাঁদের কোনোটাই ছিল না, তাঁরা বৃষ্টিতে পুরোপুরি ভিজে যান।\nবৃষ্টিতে ভিজে লাইনে দাঁড়িয়ে থাকাদের একজন গৃহকর্মী সাহিদা আক্তার। থাকেন রায়েরবাজার এলাকার সিকদার মেডিকেল কলেজ এলাকায়। তাঁর স্বামী মো. ফজলু একজন রিকশাচালক। তাঁদের তিন ছেলেই পড়াশোনা করে। বড় ছেলে অষ্টম শ্রেণিতে, অন্য দুজন মাদ্রাসায়।\nসাহিদা প্রথম আলোকে বলেন, ‘অন্যের বাসাবাড়িতে কাজ করি। মাসে মাত্র দুই দিন ছুটি পাই। তাই টিসিবি থেকে পণ্য কেনার সুযোগ পাই না। লাইন ছেড়ে গেলে যদি কিনতে না পারি, এ চিন্তা থেকেই বৃষ্টিতে ভিজে কষ্ট হলেও লাইন ছাড়ি নাই।’সাহিদা যখন লাইনে দাঁড়ান তখন প্রায় দুপুর ১২টা। আর পণ্য কেনার সুযোগ পান বিকেল সোয়া পাঁচটায়। টিসিবির ট্রাক থেকে তিনি দুই লিটার (বোতলজাত) সয়াবিন তেল, ২ কেজি করে চিনি ও ডাল, ৫ কেজি পেঁয়াজ, ৩ কেজি মসুর ডাল এবং ১ কেজি খেজুর কেনেন। এতে তাঁর মোট ৭৯০ টাকা ব্যয় হয়।\nবৃষ্টিতে ভিজে গেলেও পুরুষদের লাইনে দাঁড়িয়ে ছিলেন হাজারীবাগের বাসিন্দা আজগর আলী। যখন বৃষ্টি শুরু হয়, তখন লাইনে সামনের দিক থেকে তিনি পাঁচজনের পেছনে। আজগর ছেলের পরিবারের সঙ্গে থাকেন। তাঁর ছেলে সাজু মিয়ার রিকশার গ্যারেজ আছে।\nআজগর আলী প্রথম আলোকে বলেন, বেলা দেড়টার দিকে খাবার খেয়ে যখন বসে আছেন, তখনই খবর পান ট্রাক এখানে (জিগাতলা) এসেছে। প্রায় সাড়ে তিন ঘণ্টা লাইনে দাঁড়িয়ে ছিলেন। যখন ট্রাকের কাছাকাছি চলে এলেন তখনই বৃষ্টি শুরু হয়ে গেল। ভিজতে হলেও তাই আর অন্য কোথাও যাননি। বিকেল ৫টা ২২ মিনিটে তিনি পণ্য কেনার সুযোগ পান।\nআজ জিগাতলা এলাকায় টিসিবির পরিবেশক ছিল মেসার্স হারুন এন্টারপ্রাইজ। পরিবেশকের বিক্রয় প্রতিনিধি মো. মোরশেদ প্রথম আলোকে বলেন, চিনি, ডাল ও ছোলা মেপে পলিথিনে না ভরে নিলে বৃষ্টিতে ভিজে যেত। তাই আগে পলিথিনে ভরার কাজটি করা হয়েছে। এতে কিছুটা সময় বিক্রি বন্ধ রাখতে হয়েছে।আজ সেখানে ট্রাক যায় বেলা সাড়ে ১১টার দিকে। বিক্রি শুরু হয় আধা ঘণ্টা পরে। সন্ধ্যা সাড়ে ছয়টার পর বিক্রি কার্যক্রম শেষ হয়।"
    },
    {
        "url": "https://www.prothomalo.com/bangladesh/%E0%A6%95%E0%A6%BE%E0%A6%81%E0%A6%A7%E0%A7%87-%E0%A6%B8%E0%A6%82%E0%A6%B8%E0%A6%BE%E0%A6%B0-%E0%A6%B2%E0%A6%BE%E0%A6%A0%E0%A6%BF%E0%A6%A4%E0%A7%87-%E0%A6%B6%E0%A6%B0%E0%A7%80%E0%A6%B0%E0%A7%87%E0%A6%B0-%E0%A6%AD%E0%A6%BE%E0%A6%B0",
        "title": "কাঁধে সংসার, লাঠিতে শরীরের ভার | প্রথম আলো",
        "meta_description": "রাজধানীর রামপুরায় টিসিবির পণ্য নিতে আসা নানা বয়সী মানুষ ছয়টি পণ্যের পাকেজ কিনেছেন।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2Fed30162c-afb6-4190-942a-50654a01805a%2Ftcb_rampura.JPG?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-29T01:14:00",
        "keywords": [
            "রাজধানী ঢাকা",
            "টিসিবি",
            "বাজারদর",
            "ঢাকা",
            "নিত্য পণ্য"
        ],
        "last_scraped": "2024-10-07T15:08:13.804011",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "অল্প কিছু জমি, ছোট্ট একটা ঘর। স্ত্রী-সন্তান নিয়ে ভালোই চলছিল অলিউল্লাহর জীবন। কিন্তু কপালে সুখ সইল না বেশি দিন। হঠাৎ জীবনে নেমে আসে দুর্যোগ। নদীভাঙনে সর্বস্ব হারিয়ে ভোলার লালমোহন থেকে ঢাকায় আসেন। রিকশার প্যাডেল ঘুরিয়ে চালাতে থাকেন সংসারের চাকা।\n৫০ বছর বয়সে স্ত্রী–সন্তান নিয়ে ঢাকায় আসা অলিউল্লাহর বয়স প্রায় ৬৫। ইতিমধ্যে শরীরে হানা দিয়েছে ক্যানসার। লাঠি ছাড়া ঠিকমতো দাঁড়াতেই পারেন না, সংসার চালাবেন কীভাবে! তবু দায়িত্ব পিছু ছাড়ে না। লাঠিতে ভর দিয়ে রামপুরায় টিসিবির পণ্য নিতে লাইনে দাঁড়িয়েছেন। প্রয়োজনীয় পণ্য কিনে বাসায় ফিরলে রান্না হবে।\nসোমবার দুপুরে রামপুরায় কথা হয় অলিউল্লাহর সঙ্গে। বলেন, লালমোহন ছেড়ে ঢাকায় আসার সময় সঙ্গে ছিলেন স্ত্রী ও চার ছেলেমেয়ে। মেয়েদের বিয়ে হয়েছে, ছেলেরাও বিয়ে করে আলাদা সংসার পেতেছে। এখন স্ত্রীকে নিয়ে পূর্ব রামপুরায় এক কক্ষের একটি ঘরে থাকেন। ভাড়া মাসে সাড়ে তিন হাজার। বার্ধক্য ও শারীরিক অসুস্থতার কারণে স্ত্রীও কিছু করতে পারেন না।\nসংসার চলে কীভাবে—প্রশ্ন শুনে কিছুটা অপ্রস্তুত অলিউল্লাহ। কিছু সময় নীরব থেকে বললেন, ‘সংসার চলে না, কোনোমতে বাইচ্চা আছি।’ ছেলেরা দেখে না?—জানতে চাইলে বলেন, ‘তারা দিনমজুর, নিজেদের সংসারই ঠিকমতো চলে না, আমাদের দিব ক্যামনে। তবে বড় মেয়ে বাসাভাড়ার টাকা দেয়।’\nঅলিউল্লাহর মতো শতাধিক নিম্ন ও মধ্যবিত্তের মানুষ এসেছেন সুলভ মূল্যে টিসিবির পণ্য কিনতে। রামপুরা বাজারের পাশে টিসিবির ট্রাকের পেছনে লাইনে দাঁড়িয়েছেন তাঁরা। পণ্যের দাম বাড়ায় তাঁদের কারও সংসারে টান পড়েছে; কারও স্বামীর চাকরি গেছে; কারও ঘরে চাল ছাড়া কিছু নেই। আবার এমন লোকও এসেছেন, সুলভ মূল্যেও পণ্য কেনার সামর্থ্য নেই তাঁর।\nকথা হয় এমনই একজন মোস্তফা কামালের সঙ্গে। থাকেন বনশ্রী এলাকায়। শুকনা মুখে ঘণ্টাখানেক দাঁড়িয়ে আছেন টিসিবির লাইনে। এরপর জানতে পারলেন ট্রাক থেকে ছয়টি পণ্য প্যাকেজ আকারে বিক্রি হচ্ছে। যার মধ্যে আছে সয়াবিন তেল, পেঁয়াজ, মসুর ডাল, চিনি, খেজুর ও ছোলা। প্যাকেজ মূল্য ৭৯০ টাকা। কিন্তু এত টাকা তিনি কোথায় পাবেন। পকেটে হাতড়ে কয়েকটি ৫০ ও ১০ টাকার নোট বের করলেন মোস্তফা। গুনে দেখেন মোটে আছে ৩০০ টাকা।\nমোস্তফা কামাল বলেন, সকালে চাল কিনে টাকা শেষ হয়ে গেছে। কম দামে টিসিবির পণ্য কিনতে এসেছিলেন। কিন্তু প্যাকেজ কেনার মতো টাকা নেই। টাকার অভাবে শেষমেশ লাইন ছেড়ে বাড়ির পথে হাঁটা ধরেন তিনি।\nরামপুরা বাজারের সামনে টিসিবির পণ্য বিক্রির ডিলার মেসার্স এস এস এন্টারপ্রাইজ। বনশ্রী আইডিয়াল স্কুলের পাশে ট্রাকে পণ্য বিক্রির কথা থাকলেও শেষ মুহূর্তে স্থান পরিবর্তন করে নেওয়া হয় রামপুরা বাজারের সামনে।\nডিলার সাইফুল ইসলাম বলেন, রাস্তায় যানজটের কথা ভেবে স্থানীয় কমিশনার রামপুরায় পণ্য বিক্রির পরামর্শ দিয়েছেন। গুদাম থেকে মালামাল বোঝাই ট্রাক রামপুরা আসে বেলা দুইটার দিকে। পণ্য মেপে বিক্রির জন্য প্রস্তুত করতে লাগে আরও প্রায় এক ঘণ্টা।\nডিলারের প্রতিনিধি মো. রাজা বলেন, ২৫০ জনের জন্য ৫০০ লিটার সয়াবিন তেল, ৫০০ কেজি চিনি, ৫০০ কেজি মসুর ডাল, ১ হাজার কেজি পেঁয়াজ, ৭৫০ কেজি ছোলা ও ২৫০ কেজি খেজুর এনেছেন।\nটিসিবির অন্য পণ্য ভালো হলেও পেঁয়াজের মান খুব খারাপ বলে জানান লাইনে দাঁড়িয়ে থাকা লোকজন। তপ্ত রোদে প্রায় তিন ঘণ্টা দাঁড়িয়ে থেকে এমন পেঁয়াজ পেয়ে মন খারাপ গৃহিণী শারমিন আক্তারের। শারমিন বলেন, পাঁচ কেজি পেঁয়াজের প্রায় এক কেজিই নষ্ট। সরকারের উচিত ভালো পণ্য দেওয়া। নষ্ট পণ্য দেওয়ার চেয়ে না দেওয়াই ভালো।\nপেঁয়াজের মান নিয়ে ডিলার সাইফুল বলেন, এখানে তাঁদের কিছু করার নেই। সরকার তাঁদের যে পণ্য দেয়, তাঁরা তা বিক্রি করেন।"
    },
    {
        "url": "https://www.prothomalo.com/bangladesh/%E0%A6%AA%E0%A7%87%E0%A6%81%E0%A7%9F%E0%A6%BE%E0%A6%9C%E0%A7%87%E0%A6%B0-%E0%A6%AE%E0%A6%BE%E0%A6%A8-%E0%A6%A8%E0%A6%BF%E0%A7%9F%E0%A7%87-%E0%A6%95%E0%A7%8D%E0%A6%B7%E0%A7%8B%E0%A6%AD",
        "title": "পেঁয়াজের মান নিয়ে ক্ষোভ | প্রথম আলো",
        "meta_description": "তপ্ত রোদে প্রায় তিন ঘণ্টা লাইনে দাঁড়িয়ে থেকে পণ্য হাতে পেয়েও মন খারাপ গৃহিণী শারমিন আক্তারের। তাঁর মন খারাপ হওয়ার কারণ, কষ্টের টাকায় কেনা পেঁয়াজ নষ্ট। ক্ষোভ নিয়ে বললেন, পাঁচ কেজি পেঁয়াজের এক কেজিই নষ্ট",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2Fc91f5764-bbf5-44db-8e95-1d0466f1b230%2F9.PNG?auto=format%2Ccompress&fmt=webp&format=webp&w=376&dpr=1.3",
        "published_date": "2022-03-29T08:00:00",
        "keywords": [
            "বিশেষ সংবাদ",
            "টিসিবি",
            "মূল্যবৃদ্ধি",
            "নিত্য পণ্য"
        ],
        "last_scraped": "2024-10-07T15:08:32.824456",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "তপ্ত রোদে প্রায় তিন ঘণ্টা লাইনে দাঁড়িয়ে থেকে পণ্য হাতে পেয়েও মন খারাপ গৃহিণী শারমিন আক্তারের। তাঁর মন খারাপ হওয়ার কারণ, কষ্টের টাকায় কেনা পেঁয়াজ নষ্ট। ক্ষোভ নিয়ে বললেন, পাঁচ কেজি পেঁয়াজের এক কেজিই নষ্ট। নষ্ট পণ্য কেন বিক্রি করছে, সে প্রশ্নও তুলেছেন তিনি।\nরাজধানীর রামপুরা বাজারের পাশে টিসিবির (ট্রেডিং করপোরেশন অব বাংলাদেশ) ট্রাক থেকে গতকাল সোমবার শারমিন আক্তারের মতো যাঁরাই পণ্য কিনেছেন, তাঁদের প্রায় সবাই পেঁয়াজের মান নিয়ে ক্ষোভ প্রকাশ করেছেন। তাঁরা বলছেন, অন্য পণ্যের মান ভালো হলেও পেঁয়াজের মান খুব খারাপ। \nরামপুরায় গতকাল টিসিবির পরিবেশক ছিল মেসার্স এস এস এন্টারপ্রাইজ। পরিবেশক সাইফুল ইসলাম বলেন, সরকার যে পণ্য দেয়, তা–ই তাঁরা বিক্রি করেন।\nএর আগেও কয়েক দিন ধরে রাজধানীর বিভিন্ন এলাকায় টিসিবির ট্রাক থেকে বিক্রি করা পেঁয়াজ নিয়ে অসন্তোষ প্রকাশ করে আসছেন ক্রেতারা। রামপুরার মতো জিগাতলা এলাকায়ও গতকাল টিসিবির ট্রাক থেকে পেঁয়াজ কিনে ক্ষোভ প্রকাশ করেছেন বেশির ভাগ ক্রেতা।\nএ বিষয়ে টিসিবির মুখপাত্র হ‌ুমায়ুন কবির প্রথম আলোকে বলেন, পচা পেঁয়াজ ফেলে দিয়ে ভালোটা ক্রেতাদের কাছে বিক্রি করার জন্য পরিবেশকদের নির্দেশনা দেওয়া আছে। এর জন্য প্রত্যেক পরিবেশককে বাড়তি পেঁয়াজ দেওয়া হয়। ভর্তুকিও দেওয়া হয়। কোনো পরিবেশক যদি এ নির্দেশনা না মানে, এর প্রমাণ পেলে ওই পরিবেশকের বিরুদ্ধে শাস্তিমূলক ব্যবস্থা নেওয়া হবে। তিনি বলেন, এখন টিসিবি গুদামে প্রায় ২০০ টন পেঁয়াজ মজুত আছে। আমদানির প্রক্রিয়ায় আছে আরও প্রায় ৮০০ টন।\nগতকাল রামপুরায় টিসিবির ট্রাক এসে পৌঁছায় বেলা দুইটার দিকে। প্রথমে লোকজন কিছুটা কম থাকলেও আধা ঘণ্টার মধ্যে ট্রাককে ঘিরে লাইনে দাঁড়ানো মানুষের সংখ্যা ২০০ ছাড়িয়ে যায়। একপর্যায়ে নারীদের লাইনে বিশৃঙ্খলা তৈরি হয়। লাইনে দাঁড়ানো বেসরকারি হাসপাতালের পরিচ্ছন্নতাকর্মী রাজিয়া আক্তার বলেন, একজন লাইনে দাঁড়িয়ে আরও কয়েকজনের জন্য জায়গা রেখে দেন। অথচ অন্যরা আগে এসেও লাইনের সামনের দিকে জায়গা পান না। কোনো শৃঙ্খলা থাকে না।\nপুরুষদের লাইনে ঘণ্টাখানেক দাঁড়িয়ে থেকেও পরে ফিরে যান মোস্তফা কামাল। তিনি একসময় রিকশা চালাতেন। এক দুর্ঘটনায় আহত হয়ে এখন ক্রাচে ভর দিয়ে চলতে হয় তাঁকে। পকেটে ৩০০ টাকা নিয়ে এসেছিলেন তিনি। কিন্তু সয়াবিন তেল (২ লিটার ২২০ টাকা), পেঁয়াজ (৫ কেজি ১০০ টাকা), মসুর ডাল (২ কেজি ১৩০ টাকা), চিনি (২ কেজি ১১০ টাকা), খেজুর (১ কেজি ৮০ টাকা) ও ছোলা (৩ কেজি ১৫০ টাকা)—এই ছয়টি পণ্যের প্যাকেজ বিক্রি হচ্ছিল ৭৯০ টাকায়। লাইনে তাঁর পরিচিত এমন কেউ ছিল না যে তাঁকে টাকা ধার দেবে। পরে আরেক দিন কিনবেন বলে চলে যান তিনি।\nবৃষ্টিতে ভিজেও টিসিবির লাইনে\nগতকাল বিকেল পৌনে পাঁচটার দিকেও রাজধানীর জিগাতলায় টিসিবির লাইনে পণ্য কেনার অপেক্ষায় ছিলেন অন্তত ৬০ জন। হঠাৎ শুরু হলো বৃষ্টি, সঙ্গে ঝোড়ো বাতাস। এর মধ্যেও লাইন ছেড়ে যাননি তাঁরা। বৃষ্টিতে ভিজেই তাঁরা পণ্য কিনেছেন। তাঁদের একজন গৃহকর্মী সাহিদা আক্তার। থাকেন রায়েরবাজার এলাকায়। তিনি প্রথম আলোকে বলেন, অন্যের বাড়িতে কাজ করার কারণে প্রতিদিন লাইনে দাঁড়ানোর সুযোগ পান না। তাই বৃষ্টিতে ভিজলেও লাইন ছেড়ে যাননি।\nপ্রায় ২০ মিনিট ধরে বৃষ্টি হয়। এ মধ্যে পণ্য বেচাকেনাও চলে। বিকেল সোয়া পাঁচটার দিকে সাহিদা আক্তার পণ্য হাতে পান।"
    },
    {
        "url": "https://www.prothomalo.com/chakri/chakri-news/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%B2%E0%A6%BF%E0%A6%96%E0%A6%BF%E0%A6%A4-%E0%A6%AA%E0%A6%B0%E0%A7%80%E0%A6%95%E0%A7%8D%E0%A6%B7%E0%A6%BE%E0%A6%B0-%E0%A6%B8%E0%A7%82%E0%A6%9A%E0%A6%BF-%E0%A6%AA%E0%A7%8D%E0%A6%B0%E0%A6%95%E0%A6%BE%E0%A6%B6-%E0%A6%AA%E0%A6%B0%E0%A7%80%E0%A6%95%E0%A7%8D%E0%A6%B7%E0%A6%BE%E0%A6%B0%E0%A7%8D%E0%A6%A5%E0%A7%80-%E0%A7%A9%E0%A7%A8%E0%A7%AC%E0%A7%AF",
        "title": "টিসিবির লিখিত পরীক্ষার সূচি প্রকাশ, পরীক্ষার্থী ৩,২৬৯ | প্রথম আলো",
        "meta_description": "ট্রেডিং করপোরেশন অব বাংলাদেশের (টিসিবি) সাতটি পদের লিখিত পরীক্ষার সময়সূচি প্রকাশ করা হয়েছে। প্রতিষ্ঠানটি এক বিজ্ঞপ্তির মাধ্যমে এ তথ্য জানিয়েছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2Fc9bf1123-5b47-43cd-95c9-0fb4d2b863ba%2Fprothomalo_import_media_2014_09_26_9cf6bba5f8dc05d78a4f00a67ee8ee1f_16.webp?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-29T17:48:00",
        "keywords": [
            "নিয়োগ",
            "নিয়োগ পরীক্ষা",
            "সরকারি চাকরি",
            "চাকরিবাকরি",
            "চাকরির পরামর্শ",
            "ক্যারিয়ার",
            "চাকরির খবর",
            "টিসিবি"
        ],
        "last_scraped": "2024-10-07T15:08:55.976505",
        "source": "প্রথম আলো",
        "old": true,
        "author": "চাকরি-বাকরি প্রতিবেদক",
        "content": "ট্রেডিং করপোরেশন অব বাংলাদেশের (টিসিবি) সাতটি পদের লিখিত পরীক্ষার সময়সূচি প্রকাশ করা হয়েছে। প্রতিষ্ঠানটি এক বিজ্ঞপ্তির মাধ্যমে এসব তথ্য জানিয়েছে।\nবিজ্ঞপ্তিতে বলা হয়েছে, সহকারী কার্যনির্বাহী, সাঁটলিপিকার কাম কম্পিউটার অপারেটর, সাঁটমুদ্রাক্ষরিক কাম কম্পিউটার অপারেটর, অফিস সহকারী কাম কম্পিউটার মুদ্রাক্ষরিক, জেটি সুপারভাইজার, সংরক্ষণ ও বিক্রয় সহকারী এবং নিরাপত্তা পরিদর্শক পদের লিখিত পরীক্ষা আগামী ৯ এপ্রিল অুনষ্ঠিত হবে।\nরাজধানী টিকাটুলীর সেন্ট্রাল উইমেন্স কলেজে ওই দিন বেলা আড়াইটায় এসব পদের লিখিত পরীক্ষা শুরু হবে। এসব পদে মোট পরীক্ষার্থীর সংখ্যা ৩ হাজার ২৬৯ জন।\nআবেদনকারী প্রার্থীরা এই ওয়েবসাইট থেকে প্রবেশপত্র ডাউনলোড করতে পারবেন। প্রবেশপত্রের রঙিন কপি প্রিন্ট করে পরীক্ষাকেন্দ্রে নিয়ে আসতে হবে।"
    },
    {
        "url": "https://www.prothomalo.com/politics/%E0%A6%A4%E0%A6%BF%E0%A6%A8-%E0%A6%97%E0%A7%81%E0%A6%A3-%E0%A6%95%E0%A7%8D%E0%A6%B0%E0%A7%9F%E0%A6%95%E0%A7%8D%E0%A6%B7%E0%A6%AE%E0%A6%A4%E0%A6%BE-%E0%A6%AC%E0%A6%BE%E0%A7%9C%E0%A6%B2%E0%A7%87-%E0%A6%95%E0%A6%BF-%E0%A6%AE%E0%A6%BE%E0%A6%A8%E0%A7%81%E0%A6%B7-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%9F%E0%A7%8D%E0%A6%B0%E0%A6%BE%E0%A6%95%E0%A7%87%E0%A6%B0-%E0%A6%AA%E0%A7%87%E0%A6%9B%E0%A6%A8%E0%A7%87-%E0%A6%B2%E0%A6%BE%E0%A6%87%E0%A6%A8-%E0%A6%A6%E0%A7%87%E0%A7%9F-%E0%A6%AE%E0%A6%BE%E0%A6%A8%E0%A7%8D%E0%A6%A8%E0%A6%BE",
        "title": "তিন গুণ ক্রয়ক্ষমতা বাড়লে কি মানুষ টিসিবির ট্রাকের পেছনে লাইন দেয়: মান্না | প্রথম আলো",
        "meta_description": "বৈঠকে সরকারি সংস্থা ট্রেডিং করপোরেশন অব বাংলাদেশের (টিসিবি) ট্রাক থেকে পণ্য কিনতে মানুষের দীর্ঘ লাইনের প্রসঙ্গে কথা বলেন নাগরিক ঐক্যের সভাপতি মাহমুদুর রহমান মান্না।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2020-11%2Fdc6b0683-f08c-49f9-af1d-5815c2ed9f0d%2FZKS.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-29T18:43:00",
        "keywords": [
            "রাজনীতি",
            "টিসিবি",
            "নিত্য পণ্য",
            "হাছান মাহ্‌মুদ"
        ],
        "last_scraped": "2024-10-07T15:09:19.242782",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "নাগরিক ঐক্যের সভাপতি মাহমুদুর রহমান মান্না বলেছেন, ‘মন্ত্রীরা বলেন, জিনিসপত্রের দাম বেড়েছে, অসুবিধা কী, জনগণের ক্রয়ক্ষমতা বেড়েছে তিন গুণ। তিন গুণ ক্রয়ক্ষমতা বাড়লে কি মানুষ টিসিবির ট্রাকের পেছনে লাইন দেয়? মানুষ তো ডিপার্টমেন্টাল স্টোরে যাবে বা দেশের বাইরে যাবে।’\nরাজধানীর জাতীয় প্রেসক্লাবের তফাজ্জল হোসেন মানিক মিয়া হলে আজ মঙ্গলবার সকালে এক গোলটেবিল বৈঠকে এসব কথা বলেন মাহমুদুর রহমান মান্না। ‘দ্রব্যমূল্যের ঊর্ধ্বগতি জনদুর্ভোগ ও করণীয়’ শীর্ষক এই অনুষ্ঠানের আয়োজন করে সুশাসনের জন্য নাগরিকের (সুজন) ঢাকা মহানগর কমিটি।\nবৈঠকে সরকারি সংস্থা ট্রেডিং করপোরেশন অব বাংলাদেশের (টিসিবি) ট্রাক থেকে পণ্য কিনতে মানুষের দীর্ঘ লাইনের প্রসঙ্গে কথা বলেন নাগরিক ঐক্যের সভাপতি মাহমুদুর রহমান মান্না। টিসিবির লাইন নিয়ে তথ্য ও সম্প্রচারমন্ত্রী হাছান মাহমুদের সাম্প্রতিক একটি বক্তব্য টেনে আনেন তিনি। বলেন, ‘খোদ তথ্যমন্ত্রী বলেছেন, টিসিবির লাইনে প্যান্ট–শার্ট পরে মধ্যবিত্ত, সচ্ছল মানুষ পণ্য নিচ্ছে। ওনার এই বক্তব্যের কিছুদিন পর দেখলাম, চট্টগ্রামে টিসিবির পণ্যের ট্রাকের পেছনে শ দুয়েক মানুষ দৌড়াচ্ছে। এগুলো দুর্ভিক্ষের সিনেমায় দৃশ্য হিসেবে দেখানো যায়। এ রকম করুণ দৃশ্য সবখানে। পাঁচ থেকে ছয় ঘণ্টা দাঁড়িয়ে থেকে মানুষ পণ্য পায় না।’\nমান্না মনে করেন, সিন্ডিকেটের কথা বলে সরকারকে আড়াল করা হচ্ছে। নাগরিক ঐক্যের সভাপতি আরও বলেন, ‘বছরে দুই লাখ কোটি টাকা বিদেশে পাচার হয়। আর বাংলাদেশ ব্যাংক বলছে, আমরা সম্প্রসারণমূলক মুদ্রানীতি করছি। ১৩ বছর ধরে কোনো ভোট হয়নি। এ সরকার ভোট ডাকাতি করে নিয়ে যায়, টাকা তো ডাকাতি করবেই। যত ডাকাত সব এক জায়গায়। এই ডাকাতেরা মিলে ক্ষমতায় থাকার জন্য যা যা করা দরকার করছে।’\nগোলটেবিল বৈঠকে সুজনের সম্পাদক বদিউল আলম মজুমদার বলেন, ‘দেশে রকেটের গতিতে উন্নয়ন হচ্ছে বলা হয়। এই রকেটের গতিতে উন্নয়নের ফলে মানুষ নিষ্পেষিত হচ্ছে, বঞ্চিত হচ্ছে, ন্যায্য অধিকার পাচ্ছে না।’\nসভাপতির বক্তব্যে সুজনের ঢাকা মহানগর কমিটির সহসভাপতি ক্যামেলিয়া চৌধুরী বলেন, ‘এ দেশের মানুষ অনেক বেশি রাজনীতি সচেতন। তবে জায়গামতো গিয়ে তাঁরা অসচেতন। জিডিপি বেড়েছে বলা হচ্ছে, অথচ সাধারণ মানুষ জিডিপি কোন হারে বাড়ে এসব জানে না। নতুন কোটিপতিদের সঙ্গে গরিবদের জিডিপি গুণ দিলে ভারতের চেয়ে জিডিপি বাড়বেই। ফলে জিডিপি বাড়ে, কিন্তু আমরা বাড়ি না।’\nঅনুষ্ঠানে বাম গণতান্ত্রিক জোটের নেতা আবদুল্লাহ কাফি বলেন, ‘বাজারে এমন একটা পণ্য নেই যেটির দাম বাড়েনি। টুথপেস্ট, হুইল পাউডার থেকে চিনি, তেল—সবকিছুর দাম বেড়েছে। এ পরিস্থিতি জীবনকে দুর্বিষহ করে তুলেছে। এ সরকার অব দ্য, বাই দ্য, ফর দ্য ব্যবসায়ী। ব্যবসায়ীদের সুবিধা দিতেই এ সরকার কাজ করে। নির্বাচনে জনগণের সম্মতির প্রয়োজন হয় না এ সরকারের।’\nবৈঠকে লিখিত বক্তব্য পাঠ করেন ভোক্তা অধিকার সংরক্ষণবিষয়ক সংগঠন কনজ্যুমারস অ্যাসোসিয়েশন অব বাংলাদেশের (ক্যাব) সহসভাপতি এস এম নাজের হোসাইন। তিনি বলেন, ভোক্তা ও বাজার বিশ্লেষকদের মতে সরকার ও বাণিজ্য মন্ত্রণালয় নিত্যপণ্যের বাজারের দায়িত্ব পুরোটাই ব্যবসায়ীদের হাতে ছেড়ে দিয়েছে। সরকারের এ ব্যবসায়ী তোষণনীতির কারণে ব্যবসায়ীরা সন্তুষ্ট হলেও সাধারণ মানুষের মুখে হাসি নেই।"
    },
    {
        "url": "https://www.prothomalo.com/bangladesh/capital/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%97%E0%A7%81%E0%A6%A6%E0%A6%BE%E0%A6%AE-%E0%A6%A5%E0%A7%87%E0%A6%95%E0%A7%87-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF%E0%A6%B0-%E0%A6%B8%E0%A7%8D%E0%A6%A5%E0%A6%BE%E0%A6%A8%E0%A7%87-%E0%A6%AF%E0%A7%87%E0%A6%A4%E0%A7%87-%E0%A6%B2%E0%A6%BE%E0%A6%97%E0%A6%9B%E0%A7%87-%E0%A7%AC-%E0%A7%AE-%E0%A6%98%E0%A6%A3%E0%A7%8D%E0%A6%9F%E0%A6%BE",
        "title": "টিসিবির পণ্য গুদাম থেকে বিক্রির স্থানে যেতে লাগছে ৬-৮ ঘণ্টা | প্রথম আলো",
        "meta_description": "টিসিবির গুদামে সিরিয়াল দেওয়া, ট্রাকে পণ্য ওঠানো এবং বিক্রির নির্ধারিত স্থানে পৌঁছাতে সময় লেগে যায় ছয় থেকে আট ঘণ্টা।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F2d16b6f3-d1eb-47ec-ae6a-d23e3d2142b8%2F2.jpeg?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-29T22:04:00",
        "keywords": [
            "রাজধানী ঢাকা",
            "টিসিবি",
            "রাজধানী",
            "নিত্য পণ্য"
        ],
        "last_scraped": "2024-10-07T15:09:37.935790",
        "source": "প্রথম আলো",
        "old": true,
        "author": "ড্রিঞ্জা চাম্বুগং",
        "content": "টিসিবির পরিবেশক মেসার্স ফারজাদ এন্টারপ্রাইজের বিক্রয় প্রতিনিধি মো. ইব্রাহিম। আজ মঙ্গলবার সকাল সাতটায় তিনি তেজগাঁওয়ে টিসিবির আঞ্চলিক কার্যালয়ে (৩৪৪/সি তেজগাঁও শিল্প এলাকা) যান পণ্যের বরাদ্দপত্র নিতে। আধা ঘণ্টা পর বরাদ্দপত্র পেয়ে জানতে পারেন, তাঁকে ট্রাকে পণ্য ওঠাতে হবে টিসিবির আরেকটি গুদাম (২৩০ তেজগাঁও শিল্প এলাকা) থেকে।\nএ দুই স্থানের দূরত্ব এক কিলোমিটারের বেশি। প্রায় আধা ঘণ্টা পর সকাল আটটায় ওই গুদামে পৌঁছেই সিরিয়ালের জন্য দায়িত্বপ্রাপ্ত গুদাম কর্মকর্তার কাছে বরাদ্দপত্রটি জমা দেন। পান ৪৩ নম্বর সিরিয়াল। এরপর গুদামের বাইরে রাস্তার এক পাশে ট্রাক দাঁড় করিয়ে শুরু হয় অপেক্ষা।\nদুপুর ১২টার দিকে গুদামের ভেতরে ট্রাক ঢোকানোর ডাক আসে ইব্রাহিমের। ততক্ষণে আগের সিরিয়ালে থাকা পরিবেশকদের ৪২টি ট্রাকে পণ্য তুলে ক্লান্ত ও ক্ষুধার্ত শ্রমিকেরা কিছুটা জিরিয়ে নাশতা–পানি খাচ্ছেন। তাই অপেক্ষার শুরু আবারও। এবার অপেক্ষা করতে হলো আধা ঘণ্টার বেশি।\nদুপুর ১২টা ৩৫ মিনিটে শুরু হয় ইব্রাহিমের ট্রাকে পণ্য ওঠানো। পর্যায়ক্রমে সয়াবিন তেল, মসুর ডাল, ছোলা, পেঁয়াজ, চিনি ও খেজুর ট্রাকে ওঠাতে লাগে আরও ২৫ মিনিট। বেলা একটার দিকে পণ্য নিয়ে মো. ইব্রাহিম রওনা দেন বিক্রির নির্ধারিত স্থানের উদ্দেশে। আজ তাঁর পণ্য বিক্রির নির্ধারিত স্থান ছিল ঢাকা দক্ষিণ সিটির ৭৩ নম্বর ওয়ার্ডের দক্ষিণগাঁও বটতলা এলাকা। ওই স্থানে পৌঁছান বেলা আড়াইটার পর। গুদামে সিরিয়াল দেওয়া, ট্রাকে পণ্য ওঠানো এবং বিক্রির নির্ধারিত স্থানে পৌঁছানো পর্যন্ত তাঁর সময় লাগে মোট ছয় ঘণ্টা।\nমো. ইব্রাহিম প্রথম আলোকে বলেন, আগে শুধু সয়াবিন তেল, মসুর ডাল, চিনি ও পেঁয়াজ দেওয়া হতো। এখন সঙ্গে ছোলা ও খেজুর দেওয়া হচ্ছে। এ কারণে ট্রাকে পণ্য ওঠানোর সিরিয়াল পেতে বেশি সময় লাগছে।\nআজ সকাল ১০টায় টিসিবির ২৩০ তেজগাঁও শিল্প এলাকার গুদামে গিয়ে দেখা যায়, গুদামের বাইরে রাস্তার দুই পাশে টিসিবির পরিবেশকদের ৫০টি ট্রাক পণ্য নেওয়ার অপেক্ষায় দাঁড়িয়ে। দীর্ঘক্ষণ অপেক্ষায় থাকতে থাকতে ট্রাকের চালক ও সঙ্গে থাকা পরিবেশকদের বিক্রয় প্রতিনিধিদের কেউ কেউ ট্রাকের ভেতরে বসে ঝিমাচ্ছেন, কেউবা ঘুমিয়ে পড়েছেন।\nভেতরে গিয়ে দেখা যায়, গুদাম কর্মকর্তার কক্ষের সামনে পরিবেশক ও বিক্রয় প্রতিনিধিদের জটলা। কেউ বরাদ্দপত্র জমা দিচ্ছেন, কেউ আবার ট্রাকে পণ্য নেওয়ার অপেক্ষা করছেন।\nগুদামের ভেতরে একসঙ্গে পাঁচটি ট্রাক ঢুকিয়ে পণ্য ওঠানো হয়। নির্ধারিত ছয়টি পণ্য ট্রাকে ওঠানো হয় পৃথক পাঁচটি গুদামঘর থেকে। এর মধ্যে সয়াবিন তেল ও মসুর ডাল দেওয়া হয় একটি গুদামঘর থেকে।\nগুদাম কর্মকর্তার কক্ষের সামনের বারান্দায়ও কয়েকজন বিক্রয় প্রতিনিধিকে ঘুমিয়ে থাকতে দেখা গেছে। পাশেই গাছতলায় বসে অনেকে গল্প করছিলেন। তরুণদের কেউ কেউ মুঠোফোনে গেমস খেলে সময় পার করেন।\nমালিবাগ এলাকার তিন বন্ধু শাহজালাল, খলিলুর রহমান ও রাশেদুল ইসলাম মুঠোফোনে লুডু খেলছিলেন। এই তিনজনই টিসিবির পরিবেশক মেসার্স মিশাল স্টোরের বিক্রয় প্রতিনিধি। সকাল আটটায় তাঁরা টিসিবির গুদামে যান। তবে তাঁদের ট্রাকের সিরিয়াল ছিল (পণ্য ওঠানোর) ৬১ নম্বর। পরে বিকেল তিনটায় পণ্য ট্রাকে তোলেন। বিক্রির স্থানে পৌঁছান বিকেল সাড়ে চারটায়। সময় লাগে আট ঘণ্টার বেশি।শাহজালাল সকালে প্রথম আলোকে বলেন, ট্রাকে পণ্য লোড করতেই দুপুর কিংবা বিকেল হয়ে যায়। যানজট পেরিয়ে স্পটে যেতে লাগে আরও সময়। কখনো কখনো রাত ১২টার পর বাসায় যাওয়া হয়। সকাল সকালই আবার চলে আসতে হয়।\nএই বিক্রয় প্রতিনিধি আরও বলেন, ‘দৈনিক ৫০০ টাকা মজুরি দেওয়া হয়। তবে বাসায় প্রয়োজন হলে মজুরির বদলে তেল, ডাল ও চিনি নিয়ে যাই। তখন ৪৬০ টাকা কেটে রাখে।’\nশাহজালালের বাবা বাচ্চু মিয়া একজন মাছ ব্যবসায়ী। মা বিলকিস বেগম গৃহিণী। বড় বোন সিদ্ধেশ্বরী কলেজে পড়াশোনা করছেন। আর নিজে খিলগাঁও সরকারি কলেজের একাদশ শ্রেণির ছাত্র।\nএখন টিসিবির পরিবেশকদের প্রতিটি ট্রাকে ১ হাজার কেজি পেঁয়াজ ও ছোলা, ৫০০ কেজি চিনি ও ডাল, ২৫০ বোতল (২ লিটারের) সয়াবিন তেল ও ২৫০ কেজি খেজুর দেওয়া হয়। এর মধ্যে ছোলা, পেঁয়াজ, ডাল, চিনি ও খেজুর মিলিয়ে ৩ হাজার ২৫০ কেজি ও ৫০০ লিটার সয়াবিন তেল। আগে শুধু সয়াবিন তেল, চিনি, ডাল ও পেঁয়াজ—এ চারটি পণ্য একেকটি ট্রাকে দেওয়া হতো।\nআজ টিসিবির ২৩০ তেজগাঁও শিল্প এলাকার ওই গুদামে অন্তত ১৫ জন পরিবেশক ও তাঁদের বিক্রয় প্রতিনিধির সঙ্গে কথা বলেন এই প্রতিবেদক। তাঁরা জানান, এখন ট্রাক, বরাদ্দকৃত পণ্যের সংখ্যা ও পরিমাণ বেড়েছে। তাই স্বাভাবিকভাবেই আগের চেয়ে বেশি সময় লাগছে। ট্রাকে পণ্য তোলার কাজে নিয়োজিত শ্রমিকের সংখ্যা বাড়ানো হলে সময় কম লাগত বলেও মনে করেন পরিবেশকদের কেউ কেউ।\nটিসিবির পরিবেশক মেসার্স মঞ্জুর ট্রেডার্সের মালিক এ এম আল মঞ্জুর প্রথম আলোকে বলেন, শ্রমিকের সংখ্যা বাড়িয়ে দিলে অপেক্ষার ভোগান্তি কিছুটা কমতে পারে। সুযোগ থাকলে অন্য স্থানে অস্থায়ী গুদাম করতে পারলে ভালো। তখন প্রতি গুদামে ট্রাকের সংখ্যা কমবে, বিক্রির নির্ধারিত স্থানে যেতেও সময় লাগবে কম। উদাহরণ টেনে তিনি বলেন, গত রোববার তাঁর ট্রাকে পণ্য ওঠানো শেষ হয় বিকেল চারটায়। পথে একটি ব্যক্তিগত গাড়িতে ধাক্কা লাগলে সেখানে যায় আরও এক ঘণ্টা। এরপর ট্রাক বাবুবাজারে গিয়ে পৌঁছায় সাতটার দিকে। কিন্তু তখন বৃষ্টির কারণে বিক্রি শুরুই করা যায়নি। রাত সাড়ে আটটায় বিক্রি শুরু হয়ে যখন শেষ হয়, তখন রাত আড়াইটা।\nসকাল আটটা থেকে ট্রাকে পণ্য ওঠানোর কাজ শুরু হয়েছে জানিয়ে টিসিবির ২৩০ নম্বর গুদামের কর্মকর্তা জামাল হোসেন প্রথম আলোকে বলেন, পরিবেশকদের ৮৪টি ট্রাকে পণ্য দেওয়া হচ্ছে। পণ্য ট্রাকে তোলার কাজ করেছেন ৩৫ জন শ্রমিক। পণ্য বেশি হওয়ায় আগের চেয়ে প্রতি ট্রাকে তিন থেকে পাঁচ মিনিট বেশি সময় লাগছে। বেলা তিনটার পর ওই গুদামে ট্রাকে পণ্য ওঠানোর কাজ শেষ হয় বলে জানান এই কর্মকর্তা।ট্রাকে পণ্য ওঠানোর সময় কমিয়ে আনার বিষয়ে জানতে চাইলে টিসিবির মুখপাত্র হুমায়ূন কবির প্রথম আলোকে বলেন, গত মাসের চেয়ে ২০ জন শ্রমিক বাড়িয়ে দেওয়া হয়েছে। ২৩০ ও ৩৪৪ নম্বর দুটি গুদামে এখন প্রতিদিন ৬৫ জন শ্রমিক কাজ করছেন। গুদামের ভেতরে একসঙ্গে বেশি ট্রাক ঢুকিয়ে পণ্য ওঠানোর সুযোগ থাকলে সময় আরও কমানো যেত বলেন জানান এই কর্মকর্তা।"
    },
    {
        "url": "https://www.prothomalo.com/bangladesh/district/%E0%A6%B8%E0%A6%9A%E0%A7%8D%E0%A6%9B%E0%A6%B2%E0%A7%87%E0%A6%B0%E0%A6%BE-%E0%A6%AA%E0%A7%87%E0%A7%9F%E0%A7%87%E0%A6%9B%E0%A7%87%E0%A6%A8-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%95%E0%A6%BE%E0%A6%B0%E0%A7%8D%E0%A6%A1-%E0%A6%AC%E0%A6%9E%E0%A7%8D%E0%A6%9A%E0%A6%BF%E0%A6%A4-%E0%A6%85%E0%A6%B8%E0%A6%9A%E0%A7%8D%E0%A6%9B%E0%A6%B2%E0%A7%87%E0%A6%B0%E0%A6%BE",
        "title": "সচ্ছলেরা পেয়েছেন টিসিবির কার্ড, বঞ্চিত অসচ্ছলেরা | প্রথম আলো",
        "meta_description": "গরুর দুধ বেচে চলে আবু তাহেরের সংসার। থাকেন টিনের একটি ছাপরায়। সাশ্রয়ী মূল্যে টিসিবির পণ্য কেনার ফ্যামিলি কার্ড পাননি তিনি। একই ওয়ার্ডের বাসিন্দা জেলা মহিলা আওয়ামী লীগের সাধারণ সম্পাদক মনোয়ারা চৌধুরী।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F2f3fd08d-d01c-4dfd-8994-d74902669a47%2F2.PNG?auto=format%2Ccompress&fmt=webp&format=webp&w=160&dpr=1.3",
        "published_date": "2022-03-30T08:00:00",
        "keywords": [
            "বিশেষ সংবাদ",
            "টিসিবি",
            "মূল্যবৃদ্ধি",
            "ঠাকুরগাঁও"
        ],
        "last_scraped": "2024-10-07T15:09:57.765803",
        "source": "প্রথম আলো",
        "old": true,
        "author": "মজিবর রহমান খান\t",
        "content": "গরুর দুধ বেচে চলে আবু তাহেরের সংসার। থাকেন টিনের একটি ছাপরায়। সাশ্রয়ী মূল্যে টিসিবির পণ্য কেনার ফ্যামিলি কার্ড পাননি তিনি। একই ওয়ার্ডের বাসিন্দা জেলা মহিলা আওয়ামী লীগের সাধারণ সম্পাদক মনোয়ারা চৌধুরী। বেসরকারি একটি সংস্থার নির্বাহী পরিচালক তিনি। শহরে তাঁর বহুতল পাকা বাড়িও আছে। অসচ্ছল তাহের না পেলেও সচ্ছল এই নেত্রীর নামে টিসিবির কার্ড বরাদ্দ দেওয়া হয়েছে ঠিকই। টিসিবির কার্ড পাওয়া না পাওয়া নিয়ে বিপরীত এই চিত্র ঠাকুরগাঁও পৌর এলাকার।\nটিসিবি রংপুর কার্যালয়ের উপ-ঊর্ধ্বতন কার্যনির্বাহী প্রতাপ কুমার জানিয়েছেন, উপকারভোগী নির্ধারণের ক্ষেত্রে স্থানীয় জনসংখ্যা, দারিদ্র্যের সূচক বিবেচনায় রেখে তালিকা তৈরি করার কথা। কিন্তু ঠাকুরগাঁও পৌরসভায় নীতিমালা ভেঙে চলমান এই কর্মসূচির তালিকায় আর্থিকভাবে সচ্ছল ব্যক্তিদের নামে কার্ড বরাদ্দের অভিযোগ উঠেছে।\nনিজের নামে কার্ডের কথা শুনে জেলা মহিলা আওয়ামী লীগের সাধারণ সম্পাদক মনোয়ারা চৌধুরী বলেন, ‘আমি কারও কাছে কার্ড চাইনি। আর আমি তো কার্ড পাওয়ার যোগ্যদের মধ্যে পড়িও না। এরপরও আমার নামে কীভাবে এল, বলতে পারছি না।’\nজেলা প্রশাসন সূত্র জানায়, সারা দেশের মতো ঠাকুরগাঁওয়ে ৯২ হাজার ৬৮৮টি পরিবারের মধ্যে টিসিবির পণ্য কেনার কার্ড বিতরণ করা হয়। এর মধ্যে ঠাকুরগাঁও পৌরসভায় দেওয়া হয়েছে ৭ হাজার কার্ড। টিসিবির ডিলাররা এই কার্ডধারীদের কাছে ‘প্যাকেজ’ হিসেবে তিনটি পণ্য (দুই লিটার সয়াবিন তেল, দুই কেজি চিনি, দুই কেজি মসুর ডাল) ৪৬০ টাকায় বিক্রি করছেন।\nগত সোমবার ঠাকুরগাঁও সরকারি বালক উচ্চবিদ্যালয় বড় মাঠে বেলা ১১টার দিকে গিয়ে দেখা যায়, টিসিবির পণ্যের জন্য নারী ও পুরুষদের পৃথক দুটি দীর্ঘ লাইন। প্রচণ্ড গরম উপেক্ষা করে তাঁরা লাইনে দাঁড়িয়েছেন। সবার হাতে হাতে কার্ড।\nদুপুর ১২টার দিকে দেখা যায়, উপকারভোগীদের লাইনে ৪ নম্বর ওয়ার্ডের সরকারপাড়া এলাকার বাসিন্দা সফিকুল ইসলামকে দাঁড়াতে দেখা যায়। সে সময় লাইনে দাঁড়ানো আমিনুল ইসলাম নামে আরেক ব্যক্তি বললেন, সফিকুল ইসলাম এলাকার একজন ধনী ব্যক্তি। তাঁর বহুতল বাড়ি ও অনেক জমিজমা আছে। তিনি এই কার্ড পেলেন কীভাবে? গতকাল মঙ্গলবার সকালে সরকারপাড়ায় গিয়ে আমিনুল ইসলামের কথার সত্যতা পাওয়া গেল। সফিকুলের বাড়িটি দোতলা। তার ওপর তিনতলা উঠছে।\nসরকারপাড়া এলাকার বাসিন্দা নাসিমা বেগম প্রথম আলোকে বলেন, এ রকম অনেক ধনীকে টিসিবির কার্ড দেওয়া হয়েছে। কিন্তু তাঁরা পাওয়ার যোগ্য হয়েও কার্ড পাননি।\nঠাকুরগাঁও পৌরসভায় টিসিবির পণ্য বিক্রি কার্যক্রমের ট্যাগ কর্মকর্তা হিসেবে দায়িত্ব পালন করছেন জেলা বাজার অনুসন্ধানকারী কর্মকর্তা রতন কুমার রায়। জানতে চাইলে রতন প্রথম আলোকে বলেন, শুধু ৪ নম্বর ওয়ার্ডেই নয়, সব ওয়ার্ডেই কিছু সচ্ছল ব্যক্তি টিসিবির ফ্যামিলি কার্ড পেয়েছেন। এটা অস্বীকার করার উপায় নেই।\nসোমবার দুপুর সাড়ে ১২টার দিকে ৪ নম্বর ওয়ার্ড আওয়ামী লীগের সাধারণ সম্পাদক আবুল কালাম আজাদের বড় ভাই আনসারুল হককে টিসিবির পণ্য কিনতে দেখা যায়। সে সময় শহরের নরেশ চৌহান সড়কের বাসিন্দা আল নাসির বলেন, শহরের নরেশ চৌহান সড়কে আনসারুল হকের দোতলা বাড়ি ও দোকানঘর এবং গ্রামে জমিজমা আছে।\nআনসারুল হকের বাড়িতে গিয়ে তাঁকে পাওয়া যায়নি। তবে তাঁর ছোট ভাই আবুল কালাম আজাদ মুঠোফোনে প্রথম আলোকে বলেন, তাঁর ভাই চিনিকলে চাকরি করতেন। আড়াই বছর আগে অবসর নিয়েছেন। অবসরের পর যে সুবিধা পাওয়ার কথা, তা এখনো পাননি। তাই তিনি একপ্রকার কষ্টেই দিন পার করছেন। সেই কারণে তাঁকে টিসিবির একটি কার্ডের ব্যবস্থা করে দেওয়া হয়েছে।\nসোমবার বেলা সাড়ে ১১টা থেকে বেলা ২টা পর্যন্ত ৪ নম্বর ওয়ার্ডের বাসিন্দা সরকারি চাকরিজীবী, ইট ব্যবসায়ী, কলেজশিক্ষক, অবসরে যাওয়া স্কুলশিক্ষক, ঠিকাদারদের মতো সচ্ছল ব্যক্তিদের টিসিবির পণ্য কিনতে দেখা গেল।\n৪ নম্বর ওয়ার্ডে ৪৯০টি কার্ড বরাদ্দ দেওয়া হয়েছে। এ ওয়ার্ডের কাউন্সিলর সুদাম সরকার বলেন, খুব কম সময়ের মধ্যে তালিকা করতে হয়েছে বলে কিছু কিছু ভুল থেকে যেতে পারে। আর জেলা মহিলা আওয়ামী লীগের সাধারণ সম্পাদক মনোয়ারা চৌধুরীর নামে কার্ড থাকা প্রসঙ্গে তিনি বলেন, কে বা কারা তাঁর নামে কার্ড দিয়েছে, তা বলতে পারবেন না।\nজানতে চাইলে ঠাকুরগাঁও পৌরসভার মেয়র আঞ্জুমান আরা বেগম প্রথম আলোকে বলেন, যেকোনো মানবিক সহায়তার কার্যক্রম পরিচালনা করতে গেলে কিছু ভুলভ্রান্তি থেকে যায়। পাওয়ার যোগ্য নন, এমন ব্যক্তিরা টিসিবির ফ্যামিলি কার্ড পেয়েছেন বলে অভিযোগ পাওয়া যাচ্ছে। অভিযোগটি যাচাই-বাছাই করে তাঁদের কার্ড বাতিল করা হবে।"
    },
    {
        "url": "https://www.prothomalo.com/bangladesh/%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF%E0%A6%B0-%E0%A6%B8%E0%A7%8D%E0%A6%A5%E0%A6%BE%E0%A6%A8%E0%A7%87-%E0%A6%AA%E0%A7%8C%E0%A6%81%E0%A6%9B%E0%A6%BE%E0%A6%A4%E0%A7%87-%E0%A6%9C%E0%A6%9F",
        "title": "বিক্রির স্থানে পৌঁছাতে জট | প্রথম আলো",
        "meta_description": "টিসিবির পরিবেশক মেসার্স ফারজাদ এন্টারপ্রাইজের বিক্রয় প্রতিনিধি মো. ইব্রাহিম। গতকাল মঙ্গলবার সকাল সাতটায় তিনি টিসিবির আঞ্চলিক কার্যালয়ে (৩৪৪/সি, তেজগাঁও শিল্প এলাকা) যান পণ্যের বরাদ্দপত্র নিতে। ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F35dcee90-c891-4aec-8e2e-9fb582736b04%2FWHATSAPP_IMAGE_2022_03_29_AT_91938_PM102247.jpg?rect=0%2C67%2C1600%2C1067&auto=format%2Ccompress&fmt=webp&format=webp&w=640&dpr=1.3",
        "published_date": "2022-03-30T11:20:00",
        "keywords": [
            "টিসিবি",
            "রাজধানী ঢাকা",
            "বিশেষ সংবাদ",
            "মূল্যবৃদ্ধি",
            "নিত্য পণ্য",
            "রাজধানী"
        ],
        "last_scraped": "2024-10-07T15:10:19.384264",
        "source": "প্রথম আলো",
        "old": true,
        "author": "ড্রিঞ্জা চাম্বুগং",
        "content": "টিসিবির পরিবেশক মেসার্স ফারজাদ এন্টারপ্রাইজের বিক্রয় প্রতিনিধি মো. ইব্রাহিম। গতকাল মঙ্গলবার সকাল সাতটায় তিনি টিসিবির আঞ্চলিক কার্যালয়ে (৩৪৪/সি, তেজগাঁও শিল্প এলাকা) যান পণ্যের বরাদ্দপত্র নিতে। আধা ঘণ্টা পর বরাদ্দপত্র পেয়ে জানতে পারেন, তাঁকে ট্রাকে পণ্য ওঠাতে হবে টিসিবির আরেকটি গুদাম (২৩০, তেজগাঁও শিল্প এলাকা) থেকে।\nএ দুই স্থানের দূরত্ব এক কিলোমিটারের বেশি। প্রায় আধা ঘণ্টা পর সকাল আটটায় ওই গুদামে পৌঁছেই সিরিয়ালের জন্য গুদাম কর্মকর্তার কাছে বরাদ্দপত্রটি জমা দেন। পান ৪৩ নম্বর সিরিয়াল। এরপর গুদামের বাইরে রাস্তার এক পাশে ট্রাক দাঁড় করিয়ে শুরু হয় অপেক্ষা। দুপুর ১২টার দিকে গুদামের ভেতরে ট্রাক ঢোকানোর ডাক আসে ইব্রাহিমের। ততক্ষণে ৪২টি ট্রাকে পণ্য তুলে ক্লান্ত ও ক্ষুধার্ত শ্রমিকেরা কিছুটা জিরিয়ে নাশতা-পানি খাচ্ছেন।\nদুপুর ১২টা ৩৫ মিনিটে শুরু হয় ইব্রাহিমের ট্রাকে পণ্য ওঠানো। পর্যায়ক্রমে সয়াবিন তেল, মসুর ডাল, ছোলা, পেঁয়াজ, চিনি ও খেজুর ট্রাকে ওঠাতে লাগে আরও ২৫ মিনিট। বেলা একটার দিকে পণ্য নিয়ে মো. ইব্রাহিম রওনা দেন ঢাকা দক্ষিণ সিটির ৭৩ নম্বর ওয়ার্ডের দক্ষিণগাঁও বটতলা এলাকায়। সেখানে পৌঁছান বেলা আড়াইটার পর। গুদামে সিরিয়াল দেওয়া, ট্রাকে পণ্য ওঠানো এবং বিক্রির নির্ধারিত স্থানে পৌঁছানো পর্যন্ত তাঁর সময় লাগে মোট ছয় ঘণ্টা।\nমো. ইব্রাহিম প্রথম আলোকে বলেন, আগে শুধু সয়াবিন তেল, মসুর ডাল, চিনি ও পেঁয়াজ দেওয়া হতো। এখন সঙ্গে ছোলা ও খেজুর দেওয়া হচ্ছে। এ কারণে ট্রাকে পণ্য ওঠানোর সিরিয়াল পেতে বেশি সময় লাগছে।\nগতকাল সকাল ১০টায় টিসিবির ২৩০ তেজগাঁও শিল্প এলাকার গুদামে গিয়ে দেখা যায়, বাইরে রাস্তার দুই পাশে টিসিবির পরিবেশকদের ৫০টি ট্রাক পণ্য নেওয়ার অপেক্ষায় দাঁড়িয়ে। দীর্ঘক্ষণ অপেক্ষায় থাকতে থাকতে ট্রাকের চালক ও সঙ্গে থাকা পরিবেশকদের বিক্রয় প্রতিনিধিদের কেউ কেউ ট্রাকের ভেতরে বসে ঝিমাচ্ছেন, কেউবা ঘুমিয়ে পড়েছেন। ভেতরে গিয়ে দেখা যায়, গুদাম কর্মকর্তার কক্ষের সামনে পরিবেশক ও বিক্রয় প্রতিনিধিদের জটলা। কেউ বরাদ্দপত্র জমা দিচ্ছেন, কেউ আবার ট্রাকে পণ্য নেওয়ার অপেক্ষা করছেন।\nগুদামের ভেতরে একসঙ্গে পাঁচটি ট্রাক ঢুকিয়ে পণ্য ওঠানো হয়। নির্ধারিত ছয়টি পণ্য ট্রাকে ওঠানো হয় পৃথক পাঁচটি গুদামঘর থেকে। এর মধ্যে সয়াবিন তেল ও মসুর ডাল দেওয়া হয় একটি গুদামঘর থেকে।\nমালিবাগ এলাকার তিন বন্ধু শাহজালাল, খলিলুর রহমান ও রাশেদুল ইসলাম মুঠোফোনে লুডু খেলছিলেন। এই তিনজনই টিসিবির পরিবেশক মেসার্স মিশাল স্টোরের বিক্রয় প্রতিনিধি। সকাল আটটায় তাঁরা টিসিবির গুদামে যান। তবে তাঁদের ট্রাকের সিরিয়াল ছিল (পণ্য ওঠানোর) ৬১ নম্বর। পরে বিকেল তিনটায় পণ্য ট্রাকে তোলেন। বিক্রির স্থানে পৌঁছান বিকেল সাড়ে চারটায়। সময় লাগে আট ঘণ্টার বেশি।\nশাহজালাল সকালে প্রথম আলোকে বলেন, ট্রাকে পণ্য লোড করতেই দুপুর কিংবা বিকেল হয়ে যায়। যানজট পেরিয়ে স্পটে যেতে লাগে আরও সময়। কখনো কখনো রাত ১২টার পর বাসায় যাওয়া হয়। সকাল সকালই আবার চলে আসতে হয়।\nঅন্তত ১৫ জন পরিবেশক ও তাঁদের বিক্রয় প্রতিনিধির সঙ্গে কথা বলে জানা গেছে, এখন ট্রাক, বরাদ্দকৃত পণ্যের সংখ্যা ও পরিমাণ বেড়েছে। তাই স্বাভাবিকভাবেই আগের চেয়ে বেশি সময় লাগছে। ট্রাকে পণ্য তোলার কাজে নিয়োজিত শ্রমিকের সংখ্যা বাড়ানো হলে সময় কম লাগত বলেও মনে করেন পরিবেশকদের কেউ কেউ।\nমেসার্স মঞ্জুর ট্রেডার্সের মালিক এ এম আল মঞ্জুর প্রথম আলোকে বলেন, শ্রমিকের সংখ্যা বাড়িয়ে দিলে অপেক্ষার ভোগান্তি কিছুটা কমতে পারে। সুযোগ থাকলে অন্য স্থানে অস্থায়ী গুদাম করতে পারলে ভালো। তখন প্রতি গুদামে ট্রাকের সংখ্যা কমবে, বিক্রির নির্ধারিত স্থানে যেতেও সময় লাগবে কম।\nসকাল আটটা থেকে ট্রাকে পণ্য ওঠানোর কাজ শুরু হয়েছে জানিয়ে টিসিবির ২৩০ নম্বর গুদামের কর্মকর্তা জামাল হোসেন প্রথম আলোকে বলেন, পরিবেশকদের ৮৪টি ট্রাকে পণ্য দেওয়া হচ্ছে। পণ্য ট্রাকে তোলার কাজ করেছেন ৩৫ জন শ্রমিক। পণ্য বেশি হওয়ায় আগের চেয়ে প্রতি ট্রাকে তিন থেকে পাঁচ মিনিট বেশি সময় লাগছে।\nএ বিষয়ে জানতে চাইলে টিসিবির মুখপাত্র হুমায়ূন কবির প্রথম আলোকে বলেন, গত মাসের চেয়ে ২০ জন শ্রমিক বাড়িয়ে দেওয়া হয়েছে। ২৩০ ও ৩৪৪ নম্বর দুটি গুদামে এখন প্রতিদিন ৬৫ জন শ্রমিক কাজ করছেন। গুদামের ভেতরে একসঙ্গে বেশি ট্রাক ঢুকিয়ে পণ্য ওঠানোর সুযোগ থাকলে সময় আরও কমানো যেত।"
    },
    {
        "url": "https://www.prothomalo.com/bangladesh/capital/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%B2%E0%A6%BE%E0%A6%87%E0%A6%A8%E0%A7%87-%E0%A6%A6%E0%A6%BE%E0%A6%81%E0%A7%9C%E0%A6%BE%E0%A6%A8%E0%A7%8B-%E0%A6%B2%E0%A6%9C%E0%A7%8D%E0%A6%9C%E0%A6%BE%E0%A6%B0-%E0%A6%95%E0%A6%BF%E0%A6%9B%E0%A7%81-%E0%A6%A8%E0%A7%9F-2",
        "title": "‘টিসিবির লাইনে দাঁড়ানো লজ্জার কিছু নয়’ | প্রথম আলো",
        "meta_description": "কামরাঙ্গীরচরের বড়গ্রাম মেইন রোডে গতকাল টিসিবির ট্রাক এসে পৌঁছায় বেলা একটার দিকে। তখন সেখানে ৩৭ জন ছিলেন। এরপরও কে কার আগে লাইনে দাঁড়াবেন, এ নিয়ে হট্টগোল শুরু হয়।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-12%2Fe61437ca-1c33-4aa8-8c4b-21517079718a%2F11.JPG?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-31T10:28:00",
        "keywords": [
            "টিসিবি",
            "রাজধানী ঢাকা",
            "নিত্য পণ্য",
            "কামরাঙ্গীরচর"
        ],
        "last_scraped": "2024-10-07T15:10:37.896580",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "পুরান ঢাকার একটি বেসরকারি কলেজে পড়েন কমল হাসান। তাঁর বাবা আজিজ মল্লিক দৈনিক ৫০০ টাকা মজুরিতে কামরাঙ্গীরচরের একটি নার্সারিতে কাজ করেন। কমলদের টানাটানির সংসার। বাজার খরচ কিছুটা কমাতে কয়েক দিন ধরেই কমল তাঁর মাকে বলে আসছিলেন টিসিবির ট্রাক থেকে পণ্য কিনতে। তবে ছেলে টিসিবির লাইনে দাঁড়াবেন, এটি মানতে কষ্ট হচ্ছিল মায়ের। ছেলেকে নিষেধ করলেও গোপনে মা ঠিকই টিসিবির ট্রাক থেকে একদিন পণ্য কিনেছিলেন।\nটিসিবির লাইনে দাঁড়ানো নিয়ে মায়ের আপত্তির কথা জানিয়ে কমল প্রথম আলোকে বলেছেন, ‘মাকে আমি বলেছি, এই সব পণ্যে সরকার ভর্তুকি দেয়। টিসিবির লাইনে দাঁড়ালে কেন লজ্জা হবে। টিসিবির লাইনে দাঁড়ানো লজ্জার কিছু নয়।’\nশেষ পর্যন্ত মাকে রাজি করিয়ে কমল নিজেই গতকাল বুধবার দুপুরে টিসিবির (ট্রেডিং করপোরেশন অব বাংলাদেশ) লাইনে এসে দাঁড়ান। দুই ঘণ্টা অপেক্ষার পর পণ্য হাতে পান তিনি। মা-বাবা, বোনসহ কমলদের পরিবারের সদস্য চারজন। ছোট বোন ক্লাস টুতে পড়ে। তাঁরা থাকেন কামরাঙ্গীরচরে দুই কক্ষের একটি ভাড়া বাসায়। মাসে ভাড়া চার হাজার টাকা।\nকামরাঙ্গীরচরের বড়গ্রাম মেইন রোডে গতকাল টিসিবির ট্রাক এসে পৌঁছায় বেলা একটার দিকে। তখন সেখানে ৩৭ জন ছিলেন। এরপরও কে কার আগে লাইনে দাঁড়াবেন, এ নিয়ে হট্টগোল শুরু হয়। বেলা পৌনে দুইটার দিকে এ এলাকা দিয়ে যাচ্ছিলেন ভ্রাম্যমাণ ফল বিক্রেতা (রিকশভ্যানে করে ফল বিক্রি করেন) ইসমাইল। টিসিবির ট্রাক দেখে তিনিও লাইনে দাঁড়ান। তিনি লাইনে দাঁড়ানো অবস্থাতেই শুনতে পান, ট্রাকে থাকা ওজন মাপার একটি যন্ত্র (তিনটি ডিজিটাল ওজন মাপার যন্ত্র ছিল) নষ্ট হয়ে গেছে। এটি শুনে তিনি টিসিবির পরিবেশকের বিক্রয় প্রতিনিধিদের কাছে গিয়ে বলেন, তাঁর রিকশাভ্যানে একটি ওজন মাপার যন্ত্র রয়েছে। পরে নিজের ভ্যানে থাকা ওজন মাপার যন্ত্র দিয়ে বিক্রয়কর্মীদের সহায়তা করেন তিনি। বেলা আড়াইটার দিকে পণ্য হাতে পেয়ে মুখে হাসি ফোটে ইসমাইলের। বললেন, ভিড় কম থাকায় দ্রুত পণ্য পেয়েছেন তিনি। তাঁর সঙ্গে থাকা ওজন মাপার যন্ত্রটিও কাজে দিয়েছে। তা না হলে আরও দেরি হতো। অবশ্য যাওয়ার সময় ওজন মাপার যন্ত্রটি তিনি নিয়ে যান।\nকামরাঙ্গীরচরে গতকাল টিসিবির ট্রাক থেকে ছয় পণ্যের ৭২০ টাকার প্যাকেজ কিনতে হয়েছে ক্রেতাদের। এর মধ্যে ছিল খেজুর (এক কেজি ৮০ টাকা), চিনি (২ কেজি ১১০ টাকা), মোটা দানার মসুর ডাল (২ কেজি ১৩০ টাকা), সয়াবিন তেল (দুই লিটার ২২০ টাকা), ছোলা (২ কেজি ১০০ টাকা) ও পেঁয়াজ (চার কেজি ৮০ টাকা)।\nনারীদের লাইনে থাকা অনেকেই পণ্য কেনার পর পেঁয়াজের মান নিয়ে ক্ষোভ প্রকাশ করেন। প্যাকেজে কেনা চার কেজি পেঁয়াজের মধ্যে প্রায় এক কেজি নষ্ট থাকছে বলে জানান তাঁরা।\nকামরাঙ্গীরচরে গতকাল টিসিবির পরিবেশক ছিল সিগমা প্যাসিফিক। পেঁয়াজ নিয়ে ক্রেতাদের অভিযোগের বিষয়ে পরিবেশকের বিক্রয় প্রতিনিধি গোলাম হাক্কানি প্রথম আলোকে বলেন, যে পেঁয়াজ তাঁরা টিসিবির গুদাম থেকে আনেন, সেই পেঁয়াজই বিক্রি করেন।\nনারীদের লাইনে কিছুক্ষণ পরপরই হট্টগোল হচ্ছিল। এর কারণ কেউ কেউ লাইনে দাঁড়িয়ে বলতেন, তাঁর সঙ্গে আরও একজন বা দুজন আছেন। তাঁরা পরে আসবেন। এটি অনেকেই মানতে চাইতেন না। এরপর হট্টগোল শুরু হতো। লাইনে যাতে বিশৃঙ্খলা না হয়, সে চেষ্টা করছিলেন রুনা বেগম নামের এক নারী। স্বামী ও দুই সন্তান মিলে চারজনের সংসার রুনার। তাঁর স্বামী নির্মাণশ্রমিক।\nরুনা বেলা দুইটার দিকে লাইনে দাঁড়ালেও পণ্য হাতে পান বিকেল পাঁচটার দিকে। এর কারণ নারীদের লাইনে ক্রেতার সংখ্যা পুরুষদের লাইনের তুলনায় প্রায় তিন গুণ বেশি ছিল। রুনা জানান, স্থানীয় একটি প্লাস্টিক কারখানায় কাজ করেন। তাঁদের প্রতি সপ্তাহে বেতন দেওয়া হয়। তিনি পান ১ হাজার ৫০০ টাকা। আক্ষেপ করে বললেন, গত ঈদুল আজহার পর আর তাঁদের ঘরে গরুর মাংস রান্না হয়নি।"
    },
    {
        "url": "https://www.prothomalo.com/opinion/editorial/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%95%E0%A6%BE%E0%A6%B0%E0%A7%8D%E0%A6%A1%E0%A7%87-%E0%A6%AC%E0%A6%9E%E0%A7%8D%E0%A6%9A%E0%A6%BF%E0%A6%A4-%E0%A6%85%E0%A6%B8%E0%A6%9A%E0%A7%8D%E0%A6%9B%E0%A6%B2%E0%A7%87%E0%A6%B0%E0%A6%BE",
        "title": "টিসিবির কার্ডে বঞ্চিত অসচ্ছলেরা | প্রথম আলো",
        "meta_description": "দ্রব্যমূল্যের ঊর্ধ্বগতিতে মানুষের নাকাল পরিস্থিতিতে সরকার এক কোটি অসচ্ছল ও দরিদ্র পরিবারের মধ্যে টিসিবির কার্ড বিতরণ করেছে। সেই কার্ড দিয়ে সাশ্রয়ী মূল্যে কিছু নিত্যপণ্য কেনা যাবে। টিসিবির এ কার্ডের মাধ্যমে অসচ্ছল মানুষের মধ্যে কিছুটা স্বস্তি ফিরে আসবে, এমনটাই প্রত্যাশা ছিল আমাদের। সেই সঙ্গে এ–ও আশঙ্কা করেছিলাম, অসচ্ছল মানুষের জন্য সরকারি এ সুবিধায় যাতে কোনো অনিয়ম না হয়",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2020-10%2F34a1ca18-987b-4031-87a1-629ccd32714a%2Feditorial.png?auto=format%2Ccompress&fmt=webp&format=webp&w=300&dpr=1.3",
        "published_date": "2022-03-31T11:29:00",
        "keywords": [
            "সম্পাদকীয়",
            "টিসিবি",
            "অনিয়ম"
        ],
        "last_scraped": "2024-10-07T15:10:57.808702",
        "source": "প্রথম আলো",
        "old": true,
        "author": "সম্পাদকীয়",
        "content": "দ্রব্যমূল্যের ঊর্ধ্বগতিতে মানুষের নাকাল পরিস্থিতিতে সরকার এক কোটি অসচ্ছল ও দরিদ্র পরিবারের মধ্যে টিসিবির কার্ড বিতরণ করেছে। সেই কার্ড দিয়ে সাশ্রয়ী মূল্যে কিছু নিত্যপণ্য কেনা যাবে। টিসিবির এ কার্ডের মাধ্যমে অসচ্ছল মানুষের মধ্যে কিছুটা স্বস্তি ফিরে আসবে, এমনটাই প্রত্যাশা ছিল আমাদের। সেই সঙ্গে এ–ও আশঙ্কা করেছিলাম, অসচ্ছল মানুষের জন্য সরকারি এ সুবিধায় যাতে কোনো অনিয়ম না হয়। দেখা যাচ্ছে অনেক জায়গায় আমাদের সেই আশঙ্কাই সত্য হয়েছে। ঠাকুরগাঁও পৌর শহরে ক্ষমতাসীন দলের স্থানীয় নেতা, ব্যবসায়ী, সরকারি চাকুরে, ঠিকাদার, শিক্ষকসহ নানা ধরনের সচ্ছল মানুষ টিসিবির কার্ড পেয়েছেন। এর ফলে বঞ্চিত হয়েছে দরিদ্র ও নিম্ন আয়ের মানুষ। বিষয়টি খুবই দুঃখজনক।\nপ্রথম আলোর প্রতিবেদন জানাচ্ছে, সারা দেশের মতো ঠাকুরগাঁওয়ে ৯২ হাজার ৬৮৮টি পরিবারের মধ্যে টিসিবির পণ্য কেনার কার্ড বিতরণ করা হয়। এর মধ্যে ঠাকুরগাঁও পৌরসভায় দেওয়া হয়েছে ৭ হাজার কার্ড। সেই কার্ড পেয়েছেন জেলা মহিলা আওয়ামী লীগের সাধারণ সম্পাদক, শহরে যাঁর কিনা বহুতল ভবন আছে। আরেক ওয়ার্ড আওয়ামী লীগের সাধারণ সম্পাদকের ভাইও সেই কার্ড পেয়েছেন। কার্ড পেয়ে টিসিবির পণ্য কিনতে লাইনেও দাঁড়িয়েছেন বহুতল ভবনের আরেক মালিক। ঠাকুরগাঁও শহরে টিসিবির কার্ড এখন রীতিমতো তামাশার বস্তু হয়ে দাঁড়িয়েছে।\nউপকারভোগী নির্ধারণের ক্ষেত্রে স্থানীয় জনসংখ্যা, দারিদ্র্যের সূচক বিবেচনায় রেখে টিসিবির কার্ড কারা পাবেন, তার তালিকা তৈরি করার কথা। কিন্তু ঠাকুরগাঁও পৌরসভায় নীতিমালা ভেঙে চলমান এ কর্মসূচির তালিকায় আর্থিকভাবে সচ্ছল ব্যক্তিদের নামে কার্ড বরাদ্দ দেওয়া হয়েছে। যদিও পৌরসভা কর্তৃপক্ষের দাবি, সময় কম থাকায় তাড়াহুড়া করতে গিয়ে এমন কিছু ভুলভ্রান্তি ঘটেছে। কিন্তু স্পষ্টই বোঝা যাচ্ছে, এখানে ভুলভ্রান্তি হয়নি, বরং জেনেবুঝেই সচ্ছল লোকদের টিসিবির কার্ড দেওয়া হয়েছে। এখানে অনিয়মই ঘটেছে। এর দায় পৌরসভার মেয়র ও ওয়ার্ড কাউন্সিলরদেরই নিতে হবে।\nকরোনাকালে আমরা দেখেছি, দরিদ্র মানুষের জন্য বিতরণকৃত চাল, তেল কীভাবে হরিলুট হয়েছিল। অনেক স্থানীয় জনপ্রতিনিধিও গ্রেপ্তার হয়েছিলেন। এরপর মোবাইলে আর্থিক সহায়তা দিতে গিয়েও অনিয়মের কারণে সেটি বাধাগ্রস্ত হয়। অতীতের এমন অভিজ্ঞতা থাকা সত্ত্বেও কেন এ ব্যাপারে সতর্ক হওয়া যাচ্ছে না? স্থানীয় প্রশাসনের এ ব্যাপারে কঠোর হতে হবে। অসচ্ছল মানুষেরা এ মুহূর্তে অনেক কষ্টে আছেন, তঁাদের জন্য দেওয়া সরকারি সুবিধা কোনোভাবেই যাতে অন্যরা না পায়। এ বিষয়টি নিশ্চিত করতেই হবে।"
    },
    {
        "url": "https://www.prothomalo.com/opinion/column/%E0%A6%95%E0%A6%A4%E0%A6%9F%E0%A6%BE-%E0%A6%AA%E0%A6%A5-%E0%A6%9B%E0%A7%81%E0%A6%9F%E0%A6%B2%E0%A7%87-%E0%A6%A4%E0%A6%AC%E0%A7%87-%E0%A6%8F%E0%A6%A4%E0%A6%9F%E0%A7%81%E0%A6%95%E0%A7%81-%E0%A6%85%E0%A6%A8%E0%A7%8D%E0%A6%A8-%E0%A6%AA%E0%A6%BE%E0%A6%93%E0%A7%9F%E0%A6%BE-%E0%A6%AF%E0%A6%BE%E0%A7%9F",
        "title": "কতটা পথ ছুটলে তবে এতটুকু অন্ন পাওয়া যায় | প্রথম আলো",
        "meta_description": "বাসেদ মিয়ার মেজাজ ও মুখের ভাষার জাতপাত নেই। কী করেন জানতে চাইলে একটা তিক্ত অভিব্যক্তি দিয়ে বললেন, দেখেন না হাওয়া খাই? নিউমার্কেটের ১ নম্বর গেটের উল্টো দিকে থানার কাছাকাছি বুকসমান উঁচু দেয়ালে বসে আসলেই হাওয়া খাচ্ছিলেন বৃদ্ধ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F7021f0e4-57c3-4e79-9ad9-2a6543cb4a7b%2Ftcb_card_pic.PNG?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-31T16:21:00",
        "keywords": [
            "টিসিবি",
            "মূল্যবৃদ্ধি",
            "জীবনের গল্প",
            "রাজধানী ঢাকা",
            "সাদিয়া মাহ্জাবীন ইমাম",
            "লেখকের কলাম"
        ],
        "last_scraped": "2024-10-07T15:11:14.946575",
        "source": "প্রথম আলো",
        "old": true,
        "author": "সাদিয়া মাহ্‌জাবীন ইমাম",
        "content": "বাসেদ মিয়ার মেজাজ ও মুখের ভাষার জাতপাত নেই। কী করেন জানতে চাইলে একটা তিক্ত অভিব্যক্তি দিয়ে বললেন, দেখেন না হাওয়া খাই? নিউমার্কেটের ১ নম্বর গেটের উল্টো দিকে থানার কাছাকাছি বুকসমান উঁচু দেয়ালে বসে আসলেই হাওয়া খাচ্ছিলেন বৃদ্ধ। ২০ মার্চ দুপুর সাড়ে ১২টার দিকের ঘটনা। তখন আজিমপুর কবরস্থান হয়ে খানিকটা বাতাস আসছে মেহগনি, দেবদারুগাছের সারির ভেতর দিয়ে। বাসেদ মিয়া নিউমার্কেট ১ নম্বর গেট, আজিমপুর ছাপরা মসজিদ, বাকুশাহ মার্কেট—সব মিলে প্রায় সাত কিলোমিটার পদযোগে যাত্রা করে বিফল হয়েছেন টিসিবির ট্রাকের নাগাল পেতে। \nপরিবারের বয়োজ্যেষ্ঠ কর্মহীন ব্যক্তি বলে তাঁকে পাঠানো হয়েছিল ন্যায্যমূল্যের পণ্য কিনতে। পরীক্ষায় ফেল করে বাড়ি ফিরতে ভয় পাওয়া ছাত্রের মতো অবস্থা মানুষটার। ঘণ্টার পর ঘণ্টা লাইনে অপেক্ষার হিসাব নিয়ে অনেক আলোচনা-সমালোচনা ও বুদ্ধি–পরামর্শ এসেছে এরই মধ্যে। কিন্তু টিসিবির ট্রাকগুলো হঠাৎ হঠাৎ জায়গা বদলালে এসব মানুষের যে ভোগান্তি হয়, এর সমাধান কী?\nনিউমার্কেট এলাকার ওয়ার্ড কাউন্সিলর আ স ম ফেরদৌস আলমের নির্দেশে সেদিন ট্রাকটি নির্ধারিত স্থানে পৌঁছানোর পর সিদ্ধান্ত বদলে নেওয়া হয়েছিল অন্য জায়গায়। প্রথম আলোর ২১ মার্চের একটি প্রতিবেদন জানাচ্ছে, কাউন্সিলর বলেছেন, সম্প্রতি নিউমার্কেটের ১ নম্বর গেট, আইয়ুব আলী কলোনিসহ কয়েকটি জায়গায় টিসিবির পণ্য দেওয়া হয়েছে। আরও বেশি প্রান্তিক মানুষের কাছে পৌঁছানোর কথা বিবেচনা করেই সেদিন বাকুশাহ মার্কেটের আশপাশে ট্রাক রাখার সিদ্ধান্ত হয়। প্রশ্ন হচ্ছে, ওয়ার্ড কাউন্সিলর এ সিদ্ধান্ত কেন ঘটনাস্থলে ট্রাক পৌঁছানোর পর নিয়ে থাকেন? উত্তর আসবে, সুষম বণ্টনের চেষ্টা। একই জায়গায় বারবার গেলে একই পরিবার সুযোগ বেশি পাচ্ছে আর কেউ কেউ ট্রাকের খবরই পাচ্ছেন না। আবার স্থানীয় দোকানদারদের সঙ্গে ডিলারদের বোঝাপড়া হয়, এ কারণে চুরি করে টিসিবির পণ্য বিক্রির সুযোগ থাকে। এসব বিবেচনায় ট্রাক দাঁড়ানোর স্থান বদলানো হয় শেষ মুহূর্তে। কিন্তু আসলে ব্যাপারটি এতই সরল?\nনীলক্ষেত আবাসিক এলাকার কোয়ার্টারের ভেতর ট্রাক ঢুকিয়ে গেট বন্ধ করে পছন্দের মানুষের কাছে পণ্য বিক্রির অভিযোগ এসেছে এ মাসের শুরুর দিকে। ক্ষমতাসীন দলের স্থানীয় নেতার ছাপ দেওয়া ভোটারদের জন্য বারবার আইয়ুব আলী কলোনির ভেতর কেন ট্রাক যায়, তা–ও জিজ্ঞাসা ছিল সেদিনের লাইনে দাঁড়ানো ক্ষুব্ধ নারীদের। ব্রাহ্মণবাড়িয়ার নাসিরনগরে টিসিবির পণ্যের জন্য ইস্যুকৃত কার্ডের ৪০০ জনের কাউকেই চেয়ারম্যান চেনেন না বলে প্রতিবেদন হয়েছে। এ অভিযোগগুলোর সঙ্গে শেষ মুহূর্তে স্থান পরিবর্তনের সম্পর্ক আছে কি না, প্রশ্ন আসতেই পারে।\nসুষম বণ্টনের কথা বলে আকস্মিক জায়গা বদলালে বাসেদ মিয়ার মতো মানুষদের চৈত্রের এই দুপুরে সামান্য টাকা সাশ্রয়ের জন্য একই এলাকায় সাত থেকে আট কিলোমিটার ঘুরপাক খেতে হয়। সময়মতো ট্রাকটি না পৌঁছালে অপেক্ষারত মানুষের জীবনে সকাল থেকে বিকেল হয়ে যায়। ২৮ মার্চ রাজধানীর রামপুরায় টিসিবির পণ্য পৌঁছেছিল বেলা সাড়ে তিনটায়। হাড়হাবাতে হয়ে যাওয়া সেসব মানুষের সময় ও পরিশ্রমের মূল্যের কোনো পরিমাপক নেই আমাদের কাছে।\nএবার যোগ হয়েছে ছোলা আর খেজুর কিনতে বাধ্য করার রেওয়াজ। সে মূল্যও কমবেশি ওঠানামা করছে। ৭২০ টাকা নিয়ে একটি প্যাকেজ কিনতে এসে ক্রেতা শুনছেন আজকের প্যাকেজের মূল্য ৭৯০ টাকা। বাড়ি ফেরার রিকশাভাড়া যোগ করেও মিলতে চায় না হিসাব। আদতে গোটা জীবনের হিসাবই মেলে না এসব মানুষের। আর তো টিসিবির প্যাকেজের পণ্যের দাম! টিসিবির মুখপাত্র হুমায়ূন কবির বলেছেন, কোনো পরিবেশক বা প্রতিনিধি যদি জোর করে ক্রেতাদের কাছে বেশি পরিমাণে ছোলা ও খেজুর প্যাকেজ করে বিক্রি করেন, সেটা অন্যায়। এমন বক্তব্য শুনে আমাদের ভালো লেগেছে। তবে পরমুহূর্তেই চলতি পথে দেখা দৃশ্য, পথের মধ্যে ছেঁড়া পার্সটা উল্টে শেষ পাঁচ টাকার কয়েনটিও যোগ করছেন নারী।\nকয়েক ঘণ্টা পর পণ্য হাতে পান মানুষ। ততক্ষণে মূল্য সাশ্রয়ের স্বস্তি জীবনের প্রতি ব্যক্তিগত অভিসম্পাতের কাছে পরাজিত। প্রায় ১৪ কেজির পণ্য নিয়ে দুপুর রোদে হাঁটতে হাঁটতে শ্রান্ত হয়ে পথের মধ্যেই বসে পড়ছেন নারীরা। সঙ্গে থাকা বিদ্যালয়ফেরত স্কুলপোশাক গায়ে শিশুসন্তানটি অনুভব করে, অঙ্ক বইয়ে ছাপা কোনো সংখ্যা দিয়েই সম্ভব নয় এ জটিল অঙ্কের সমাধান। ক্লান্ত মায়ের হাত ধরে বাড়ি ফিরে যাওয়া সেই শিশুর কাছে ভবিষ্যতের জন্য কেমন প্রত্যাশা করা যায়? ২৭ মার্চ রাজধানীর মহাখালী ওয়্যারলেস গেট এলাকায় প্রথম শ্রেণির ছাত্রী তাহিরা ইসলাম পথের পাশেই পড়তে বসেছিল। এ ছবি মানসিক শান্তি নষ্ট করতে যথেষ্ট। তাহিরার মা আড়াই ঘণ্টা দাঁড়িয়ে ছিলেন টিসিবি পণ্যের জন্য। শিশুটি কখনো খেলছে, কখনো বই খুলে পড়েছে। খবরটি আমরা দেখেছি। কিন্তু মুক্তা আক্তার আর তাঁর মেয়ে তাহিরার বাড়ি ফেরার সময়ের মানসিক অবস্থা সম্পর্কে জানা সম্ভব হয় না আমাদের।\nমানুষের এ অপেক্ষার মূল্য নির্ধারণের, তাঁর মানসিক অভিঘাত মাপার কোনো যন্ত্র নেই। এ দৃশ্য এখন রাজধানী এবং পুরো দেশের। যদি এক মাসে টিসিবির পণ্যের জন্য অপেক্ষারত সব মানুষের সময়ের যোগ দেওয়া যায়, তবে কত লাখ ঘণ্টার অপেক্ষার হিসাব হবে, তা ধারণার বাইরে। ৮ হাজার ৭৬০ ঘণ্টায় এক বছর হলে এসব মানুষের অপেক্ষার মোট সময় হয়তো হবে কয়েক বছর।\nওএমএস সেবা বাড়ানো, রেশন কার্ড দেওয়া বা ফ্যামিলি কার্ডে স্বচ্ছতা—এমন অনেক পরামর্শই সুফল আনতে পারে। তবে সবকিছুর চেয়ে বেশি কার্যকর হয় সাশ্রয়ী মূল্যে পণ্য বিপণনের সঙ্গে সংশ্লিষ্ট প্রতিটি মানুষের মানবিক দৃষ্টি। সেটি পরামর্শ দিয়ে কতটা সম্ভব সন্দেহ আছে। জবাবদিহির আওতায় আনা গেলে ভালো। তবে বাসেদ মিয়ার জায়গায় যদি দায়িত্বরত ব্যক্তিরা নিজেকে দাঁড় করিয়ে দেখতে পারেন, যদি ভাবতে পারেন মহাখালীর টিসিবির লাইনের পাশে বই নিয়ে বসে থাকা তাহিরার জায়গায় নিজের সন্তানকে, তাহলে হয়তো দুমুঠো অন্নের জন্য মানুষের এতটা পথ হাঁটার যন্ত্রণা কিছুটা কমে।\n● সাদিয়া মাহ্‌জাবীন ইমাম জ্যেষ্ঠ প্রতিবেদক, প্রথম আলো"
    },
    {
        "url": "https://www.prothomalo.com/bangladesh/%E0%A6%B0%E0%A7%8B%E0%A6%9C%E0%A6%BE-%E0%A6%B6%E0%A7%81%E0%A6%B0%E0%A7%81%E0%A6%B0-%E0%A6%86%E0%A6%97%E0%A7%87%E0%A6%86%E0%A6%AC%E0%A6%BE%E0%A6%B0-%E0%A6%A6%E0%A6%BE%E0%A6%AE-%E0%A6%AC%E0%A6%BE%E0%A7%9C%E0%A6%B2",
        "title": "রোজা শুরুর আগে আবার দাম বাড়ল | প্রথম আলো",
        "meta_description": "প্রতিবছর পবিত্র রমজান মাসের আগে নির্দিষ্ট কিছু খাদ্যপণ্যের দাম বাড়বে—এটিই যেন নিয়ম। এবারও ব্যতিক্রম হয়নি। সারা দিন রোজা রাখার পর যাঁরা ইফতারে লেবুর শরবত পান করতে পছন্দ করেন, তাঁদের জন্য দুঃসংবাদ আছে। রোজা শুরুর আগেই লেবুর দাম বেড়ে গেছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-04%2Fd2c49902-42a8-4a0e-b114-f607af1e732c%2F5.PNG?auto=format%2Ccompress&fmt=webp&format=webp&w=300&dpr=1.3",
        "published_date": "2022-04-01T08:20:00",
        "keywords": [
            "বাণিজ্য সংবাদ",
            "বিশেষ সংবাদ",
            "টিসিবি",
            "মূল্যবৃদ্ধি",
            "বাজারদর"
        ],
        "last_scraped": "2024-10-07T15:11:46.580133",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "প্রতিবছর পবিত্র রমজান মাসের আগে নির্দিষ্ট কিছু খাদ্যপণ্যের দাম বাড়বে—এটিই যেন নিয়ম। এবারও ব্যতিক্রম হয়নি। সারা দিন রোজা রাখার পর যাঁরা ইফতারে লেবুর শরবত পান করতে পছন্দ করেন, তাঁদের জন্য দুঃসংবাদ আছে। রোজা শুরুর আগেই লেবুর দাম বেড়ে গেছে। এক সপ্তাহ আগেও যে লেবু প্রতি হালি বিক্রি করা হতো ৩০ থেকে ৪০ টাকায়, গতকাল বৃহস্পতিবার রাজধানীর বিভিন্ন কাঁচাবাজারে তা বিক্রি হয়েছে ৫০ থেকে ৬০ টাকায়।\nমূল্যবৃদ্ধির তালিকায় আরও রয়েছে বেগুন, শসা, ধনেপাতা, পেঁয়াজ ও চিনি। এর সবই মূলত ইফতারি তৈরির উপাদান। আর সাহ্‌রিতে যাঁরা মুরগির মাংস খেতে পছন্দ করেন, তাঁদেরও আগের চেয়ে বেশি ব্যয় করতে হবে। এমনিতেই মাস দুয়েক ধরে বাজারে বেশির ভাগ নিত্যপণ্যের মূল্য ঊর্ধ্বমুখী। এর মধ্যে নতুন করে কিছু পণ্যের দাম আবার বেড়ে যাওয়ায় সাধারণ মানুষের কষ্ট আরও বাড়বে। এবার যেসব পণ্যের দাম বেড়েছে, তার মূল কারণ মাহে রমজানের আগে হঠাৎ চাহিদা বেড়ে যাওয়া।\nঅবশ্য কয়েক দিন ধরে মন্ত্রীরা বলছেন, সরকারের নেওয়া নানা পদক্ষেপের কারণে নিত্যপণ্যের দাম সহনীয় পর্যায়ে রয়েছে। রোজায় নিত্যপণ্যের দাম নতুন করে আর বাড়বে না। যদিও বাজারে সরকারের মন্ত্রীদের বক্তব্যের প্রতিফলন কম। অন্যদিকে টিসিবির (ট্রেডিং করপোরেশন অব বাংলাদেশ) ভ্রাম্যমাণ ট্রাক থেকে সাশ্রয়ী মূল্যে পণ্য কিনতে মানুষের ভিড় বাড়ছে।\nপ্রায় সব বাসাতেই রমজান মাসে ইফতারে বেগুনি থাকে। প্রতিবার রোজায় বেগুনের দাম বেড়ে যায়। ‘নিয়ম মেনে’ এবারও এই সবজির দাম বাড়িয়ে দিয়েছেন বিক্রেতারা। গতকাল রাজধানীর মোহাম্মদপুর কৃষি মার্কেট কাঁচাবাজারে এক কেজি লম্বা বেগুন বিক্রি হয়েছে মানভেদে প্রতি কেজি ৬০ থেকে ৭০ টাকায়। অথচ এক সপ্তাহ আগেও একই মানের বেগুন ওই বাজারেই বিক্রি হয়েছে ৪০ থেকে ৫০ টাকায়। এ ছাড়া প্রতি কেজিতে ৩০ টাকা বেড়ে শসা বিক্রি হয়েছে ১০০ টাকায়। ৫০ টাকা কেজি দরে বিক্রি হওয়া ধনেপাতার দাম বিক্রেতারা গতকাল নিয়েছেন ৭০ টাকা। আর কেজিতে ৫ টাকা বেশি দামে বিক্রি হয়েছে দেশি পেঁয়াজ (প্রতি কেজি ৩৫ টাকা)।\nপেঁয়াজের সরবরাহে ঘাটতি নেই\nরাজধানীর কারওয়ান বাজার, মোহাম্মদপুর কৃষি মার্কেট কাঁচাবাজার ও মিরপুর ১১ নম্বর সেকশন কাঁচাবাজারের সবজি বিক্রেতারা বলছেন, বাজারে বেগুন, শসা ও পেঁয়াজের কোনো ঘাটতি নেই। রোজাকে কেন্দ্র করে ক্রেতারা এসব পণ্য বেশি পরিমাণে কিনছেন। এর প্রভাবে দাম বেড়েছে। আর লেবু ও ধনেপাতার সরবরাহ আগের চেয়ে একটু কমেছে। দাম বাড়ার কারণ, রোজার আগে এই দুই পণ্যের চাহিদা অনেক বেড়ে গেছে।\nউল্লেখ্য, চাঁদ দেখা সাপেক্ষে আগামী রোববার বা সোমবার পবিত্র রমজান মাস শুরু হতে পারে। রোজার আগেই কিছু পণ্যের দাম আরেক দফা বেড়ে যাওয়ার বিষয়ে জাতীয় ভোক্তা অধিকার সংরক্ষণ অধিদপ্তরের মহাপরিচালক (অতিরিক্ত সচিব) এ এইচ এম সফিকুজ্জামান গতকাল সন্ধ্যায় মুঠোফোনে প্রথম আলোকে বলেন, সরবরাহ কম-বেশি হওয়ার কারণে পেঁয়াজের দাম কেজিতে ৫ টাকা বাড়তে পারে। বাজার নিয়ন্ত্রণে দিনরাত কাজ চলছে। সংশ্লিষ্ট সব জায়গায় ভ্রাম্যমাণ আদালত পরিচালনা করা হচ্ছে।\nকিনলে কেনেন, না কিনলে নাই\nরোজার জন্য কিছু পণ্য কিনতে গতকাল দুপুরে কৃষি মার্কেট কাঁচাবাজারে যান অবসরপ্রাপ্ত সরকারি কর্মকর্তা আজাদ আহমেদ। তিনি থাকেন কৃষি মার্কেটের কাছেই মোহাম্মদপুর শেখেরটেক ১ নম্বর এলাকায়। তাঁর সঙ্গে কথা হয় বাজারে। তিনি বললেন, এক সপ্তাহ আগে এক কেজি শসা কিনেছিলেন ৭০ টাকায়। এখন দামই চাচ্ছে ১০০ টাকা। দরদাম করতে গেলেই বিক্রেতারা বলছেন, ‘কিনলে কেনেন, না কিনলে নাই। কিন্তু এর চেয়ে কম দামে বেচা যাবে না।’\nসবজির পাশাপাশি খোলা চিনির দামও কেজিতে ৪ টাকা বেড়েছে। এক সপ্তাহ আগেও প্রতি কেজি খোলা চিনি বিক্রি হতো ৮০ টাকায়। মোহাম্মদপুরের কৃষি মার্কেট বাজারের ‘মা মসলা’ দোকানের মালিক মোখলেসুর রহমান প্রথম আলোকে বলেন, এক সপ্তাহ আগে ১ বস্তা (৫০ কেজি) চিনি কিনেছিলেন ৩ হাজার ৬০০ টাকায়। গতকাল একই বস্তা কিনেছেন ৩ হাজার ৬৮০ টাকায় (পাইকারি দর)।\nরাজধানীর বিভিন্ন বাজারে সোনালিকা (কক) মুরগি ও গরু মাংসের দাম আরেক দফা বেড়েছে। গতকাল মিরপুর ১১ নম্বর সেকশনের একটি দোকানে সোনালিকা মুরগি প্রতি কেজি ৩০০ টাকায় বিক্রি হয়েছে। এক সপ্তাহ আগেও এই বাজারে সোনালিকা ২৮০ টাকা কেজি দরে বিক্রি হয়। আর গরুর মাংসের দাম ছিল প্রতি কেজি ৬২০ টাকা। গতকাল ৬৫০ টাকায় বিক্রি হচ্ছিল।\nমিরপুর ১১ নম্বর সেকশনের মাংস বিক্রেতা বাবুল আক্তার প্রথম আলোকে বলেন, রোজাকে কেন্দ্র করে হাটে প্রতিটি গরুর দাম আগের তুলনায় ৫ থেকে ৭ হাজার টাকা বেড়েছে। যে কারণে বেশি দামে বিক্রি করা ছাড়া কোনো উপায় নেই।\nকিছুটা স্বস্তির খবর হচ্ছে, সরকারের বেঁধে দেওয়া দরে বোতলজাত সয়াবিন তেল বাজারে আসতে শুরু করেছে। তবে এখনো সব দোকানে নতুন দরের ১ লিটার ও ২ লিটার তেলের বোতল পাওয়া যাচ্ছে না। বেশির ভাগ দোকানে বিক্রি হচ্ছে শুধু ৫ লিটার তেলের বোতল। প্রতি লিটার বোতলজাত তেলের দাম ১৬০ টাকা এবং ৫ লিটারের দাম ৭৬০ টাকা বেঁধে দিয়েছে সরকার।\nবিক্রেতারা বলছেন, কোম্পানির পরিবেশকদের কাছে ছোট বোতল (১ লিটার ও ২ লিটার) পাওয়া যাচ্ছে না।\n১ লিটার ও ২ লিটারের যে তেলের বোতল দোকানে পাওয়া যাচ্ছে, সেসব বোতলের গায়ে আগের দাম লেখা রয়েছে। বিক্রিও হচ্ছে আগের দামে। ১ লিটারের দাম ১৬৮ টাকা, ২ লিটারের দাম ৩৩৫ টাকা। ফলে সীমিত আয়ের মানুষকে এখনো বেশি দাম দিয়েই (১ ও ২ লিটার বোতলের ক্ষেত্রে) তেল কিনতে হচ্ছে।\nপ্রতিবছর রোজার সময় নির্ধারিত কিছু খাদ্যপণ্যের দাম বেড়ে যাওয়ার বিষয়ে সাবেক তত্ত্বাবধায়ক সরকারের অর্থবিষয়ক উপদেষ্টা এ বি মির্জ্জা আজিজুল ইসলাম গতকাল রাতে মুঠোফোনে প্রথম আলোকে বলেন, রোজার সময় সরবরাহের বিপরীতে চাহিদা বেড়ে যাওয়াতেই মূল্যবৃদ্ধি পায়। এ ক্ষেত্রে ভোক্তার অধিকার রক্ষায় যেসব আইন আছে, সেগুলো প্রয়োগ করে ব্যবস্থা নেওয়া দরকার। তিনি বলেন, প্রান্তিক জনগোষ্ঠী বা দারিদ্র্যসীমার নিচে যাঁরা রয়েছেন, তাঁদের জন্য সামাজিক নিরাপত্তাবেষ্টনীর মাধ্যমে সরকার পণ্যের বরাদ্দ আরও বাড়াতে পারে। একই সঙ্গে সুষ্ঠু বিতরণব্যবস্থাও গড়ে তোলা প্রয়োজন। এটি করা গেলে বাজারের ওপার চাপ ও চাহিদা কমবে, তখন দামও কমে আসবে।"
    },
    {
        "url": "https://www.prothomalo.com/bangladesh/capital/%E0%A6%B2%E0%A6%BE%E0%A6%A0%E0%A6%BF%E0%A6%A4%E0%A7%87-%E0%A6%AD%E0%A6%B0-%E0%A6%A6%E0%A6%BF%E0%A7%9F%E0%A7%87-%E0%A6%8F%E0%A6%B2%E0%A7%87%E0%A6%A8-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%95%E0%A6%BF%E0%A6%A8%E0%A6%A4%E0%A7%87",
        "title": "লাঠিতে ভর দিয়ে এলেন টিসিবির পণ্য কিনতে | প্রথম আলো",
        "meta_description": "বয়স তাঁর আশির ওপরে। কানে শোনেন না। কথা বলতে পারেন না। এমনকি কারও সাহায্য ছাড়া হাঁটতেও পারেন না। এই শ্রবণ ও বাক্প্রতিবন্ধী মো. শফিক গতকাল বৃহস্পতিবার বিকেল পাঁচটায় রাজধানীর বাড্ডার সাতারকুলে টিসিবির ট্রাক থেকে পণ্য কিনলেন লাঠিতে ভর দিয়ে এসে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-04%2F9a19476e-53a1-44ed-b5b9-9d71071422b2%2FTCB.png?auto=format%2Ccompress&fmt=webp&format=webp&w=600&dpr=1.3",
        "published_date": "2022-04-01T11:03:00",
        "keywords": [
            "দ্রব্যমূল্য",
            "মূল্যবৃদ্ধি",
            "টিসিবি",
            "বাজারদর",
            "রমজান মাস",
            "বিশেষ সংবাদ"
        ],
        "last_scraped": "2024-10-07T15:12:05.706132",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "বয়স তাঁর আশির ওপরে। কানে শোনেন না। কথা বলতে পারেন না। এমনকি কারও সাহায্য ছাড়া হাঁটতেও পারেন না। এই শ্রবণ ও বাক্প্রতিবন্ধী মো. শফিক গতকাল বৃহস্পতিবার বিকেল পাঁচটায় রাজধানীর বাড্ডার সাতারকুলে টিসিবির ট্রাক থেকে পণ্য কিনলেন লাঠিতে ভর দিয়ে এসে।\nসাতারকুলের পুকুরপাড় এলাকার বাসিন্দা শফিকের স্ত্রী গত হয়েছেন। তাঁর আশ্রয় এখন বড় মেয়ের বাসায়। বড় মেয়ের শিশুসন্তান থাকায় তিনি বেরোতে পারেননি। বাধ্য হয়ে প্রতিবেশী ফিরোজা বেগমের সহায়তায় বাবাকে পাঠিয়েছেন টিসিবির পণ্য কিনতে। ফিরোজা প্রথম আলোকে বলেন, ‘রমজান আসছে। জিনিসপত্রের দাম বেশি। সাশ্রয়ী মূল্যে কিছু পণ্য পেলে উপকার হয়। শফিক সাহেবের মেয়ের কথায় তাঁকে নিয়ে এসেছি।’\nপ্রতিবন্ধী ও বয়স্ক হওয়ার কারণে শফিককে লাইনে দাঁড়াতে হয়নি।\nসাতারকুলে গতকাল বেলা পৌনে দুইটায় পণ্য নিয়ে টিসিবির ট্রাক আসে। কেউ কেউ বেলা একটা থেকে ট্রাকের অপেক্ষায় ছিলেন। ট্রাক আসার পরপরই পাঁচজন কর্মী পণ্য প্যাকেট করা শুরু করেন। দুই ঘণ্টার বেশি সময় পর বিকেল চারটায় তাঁরা পণ্য বিতরণ শুরু করেন। ট্রাকের কর্মী আবু সালেহ বলেন, দুটি গুদাম থেকে ১৬০টি ট্রাকে পণ্য তোলা হয়। গুদাম থেকে পণ্য নেওয়া, আসা, তারপর প্যাকেট করে বিতরণ শুরু করতে দেরি হয়ে যায়।\n২ মাস ২০ দিন বয়সী মেয়ে ফাইজাকে নিয়ে দীর্ঘক্ষণ লাইনে অপেক্ষার পর পণ্য পান রিনা বেগম। তিনি থাকেন সাতারকুলের তালতলায়। তাঁর স্বামী গুলশানে নিরাপত্তাপ্রহরীর কাজ করেন। সংসারে দুই ছেলে ও এক মেয়ে। তাদের দেখাশোনা করতে গিয়ে চাকরি বা কোনো কাজ করতে পারেন না রিনা। টানাটানির সংসারে অর্থ বাঁচানোর সর্বোচ্চ চেষ্টা করতে হয় তাঁকে। তাই ফাইজাসহ পাঁচ বছর বয়সী ছেলে আরাফাতকে নিয়ে টিসিবির পণ্য কিনতে আসেন রিনা। তাঁর প্রশ্ন, ‘বাচ্চা কার কাছে রেখে আসব?’\nদ্রব্যমূল্যের ঊর্ধ্বগতি ও রমজান সামনে রেখে সরকার টিসিবির পণ্য বিক্রির পরিমাণ বাড়িয়েছে। তারই অংশ হিসেবে সাতারকুলে বিক্রি হচ্ছিল টিসিবির পণ্য। গতকাল সাতারকুলের টিসিবির ট্রাকে আড়াই শ প্যাকেটের ব্যবস্থা ছিল। প্রতিটি প্যাকেটে দুই কেজি মসুর ডাল, দুই কেজি চিনি, দুই লিটার তেল, ৩ কেজি ৮০০ গ্রাম ছোলা, দুই কেজি খেজুর ও দুই কেজি পেঁয়াজ দেওয়া হচ্ছে। প্রতি প্যাকেট সাড়ে আট শ টাকায় বিক্রি করা হয়।\nসাতারকুলের রহমতুল্লা গার্মেন্টস এলাকার পারভিন আক্তার সাত–আট দিন খালি হাতে ফেরার পর গতকাল পণ্য পেয়েছেন। টিসিবির পণ্যের জন্য গতকাল চারবার আসেন তিনি। প্রথমে সকাল ১০টায়, তারপর দুপুর ১২টায় ও বেলা দেড়টার দিকে। একবারও টিসিবির ট্রাক দেখতে না পেয়ে ফিরে যান তিনি। তারপর বেলা তিনটার দিকে এসে টিসিবির ট্রাকের দেখা পান। ৫০ নম্বর সিরিয়ালধারী পারভিন আক্তার বলেন, ‘আতঅ (হাতে) যদি মাল লইতে হারি, তাইলে বিশ্বাস করমু।’\nসাতারকুলে টিসিবির এই কেন্দ্রে স্থানীয় কাউন্সিলরের তত্ত্বাবধানে লাইনে দাঁড়ানো ব্যক্তিদের সিরিয়াল নম্বর দেওয়া হয়। যমুনা রানী মন্ডলের ধারণা, টাকা ছাড়াই কার্ড (সিরিয়াল নম্বর) পেলে টিসিবির পণ্য পাওয়া যায়। এই প্রতিবেদক যখন টিসিবির পণ্য নিতে আসা ব্যক্তিদের সঙ্গে কথা বলছিলেন, তখন যমুনা রানী প্রশ্ন করেন, ‘আমারে একটা কার্ড দিবেন?’\nযমুনা রানী সাতারকুলের বিভিন্ন এলাকা ঘুরে শাক তুলে বাজারে বিক্রি করেন। তা দিয়ে খেয়ে–না খেয়ে দিন চলে তাঁদের। তিনি থাকেন সাতারকুলের মেরুলে রাস্তার পাশে পলিথিন দিয়ে তৈরি একটি ঘরে। তাঁর সঙ্গে আরও থাকেন বৃদ্ধ মা এবং ১০ বছর বয়সী এক মেয়ে। তাঁর স্বামীর বাড়ি বিক্রমপুর। স্বামী আরেকটা বিয়ে করেছেন। মেয়ের বয়স যখন কয়েক দিন, তখন তিনি সাতারকুলে বাবার বাড়ি চলে আসেন। বাবার বাড়িতে সম্পত্তি না থাকায় রাস্তাতেই থাকেন তাঁরা।\nযমুনা রানী গতকাল ১০০ টাকার শাক তুলে বিক্রি করেছেন। তাঁর পক্ষে সাড়ে আট শ টাকা দিয়ে টিসিবির পণ্য কেনা সম্ভব নয়। তিনি বলেন, ‘পণ্য পেলে ভালো হয়। খেতে পারতাম।’ তবে তাঁকে খালি হাতেই ফিরতে হয়।\nসাতারকুলের এই কেন্দ্র থেকে টিসিবির পণ্য কিনতে আসা মানুষের বেশির ভাগ নারী। পণ্য কিনবেন দেখে গতকাল কাজে যাননি পুষ্প আক্তার। বাড্ডার মুন্সিবাড়ি থেকে আসা পুষ্প আক্তারের স্বামী করোনা শুরুর সময় মারা গেছেন। পড়াশোনা বন্ধ হওয়ার পর মেয়ে এখন পোশাক কারখানায় কাজ করে। পুষ্প যখন যে কাজ পান, তাই করেন। পুষ্প বলেন, ‘আজকে কাজে যাইনি। এখানে তেলের দাম কম। রোজা আসতেছে। তাই নিতে আসলাম।’\nটিসিবির পণ্যের মধ্যে পেঁয়াজের মান ছিল যথেষ্ট খারাপ। আবু কালাম নামের একজন বললেন, ‘পেঁয়াজ পচা। অর্ধেকও খাওয়া যাবে না।’"
    },
    {
        "url": "https://www.prothomalo.com/bangladesh/district/%E0%A6%B2%E0%A6%BE%E0%A6%B2-%E0%A6%95%E0%A6%BE%E0%A6%B0%E0%A7%8D%E0%A6%A1-%E0%A6%A6%E0%A6%BF%E0%A7%9F%E0%A7%87-%E0%A6%B9%E0%A6%B2%E0%A7%81%E0%A6%A6-%E0%A6%95%E0%A6%BE%E0%A6%B0%E0%A7%8D%E0%A6%A1-%E0%A6%A8%E0%A6%BF%E0%A6%A4%E0%A7%87-%E0%A6%A6%E0%A7%8C%E0%A7%9C%E0%A6%BE%E0%A6%A6%E0%A7%8C%E0%A7%9C%E0%A6%BF",
        "title": "লাল কার্ড দিয়ে হলুদ কার্ড নিতে দৌড়াদৌড়ি | প্রথম আলো",
        "meta_description": "পণ্য কেনার পর আবার হলুদ রঙের কার্ডটিও রেখে দিচ্ছেন বিক্রেতারা। বলা হচ্ছে পরে কাউন্সিলরের কার্যালয় থেকে কার্ডটি আবার সংগ্রহ করতে হবে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2Fa46cf681-37ae-4e1c-abbd-0be21adc6a50%2FMymensingh_DH0771_20220320_Mymensingh_TCB_PIC_2__10_.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-20T19:58:00",
        "keywords": [
            "টিসিবি",
            "নিত্য পণ্য",
            "হয়রানি",
            "ময়মনসিংহ সদর",
            "ময়মনসিংহ",
            "ময়মনসিংহ বিভাগ"
        ],
        "last_scraped": "2024-10-07T15:12:24.314327",
        "source": "প্রথম আলো",
        "old": true,
        "author": "কামরান পারভেজ\t",
        "content": "টিসিবির পণ্যবোঝাই দুটি ট্রাকের দূরত্ব আনুমানিক ১০০ মিটার। একটি ট্রাক থেকে নারীরা পণ্য কিনবেন; অপর ট্রাক থেকে পুরুষেরা। পণ্য বিক্রি শুরু হতেই নারীদের মধ্যে দেখা যায় দৌড়াদৌড়ি। তাঁরা তাঁদের নির্ধারিত ট্রাকের কাছ থেকে দৌড়ে অপর ট্রাকটির কাছে যাচ্ছেন। আবার ফিরে আসছেন। কাছে যেতেই বোঝা গেল তাঁদের এই দৌড়ের মানে।\nএ রকম দৌড়ে ক্লান্ত কয়েকজনের সঙ্গে কথা হয়। তাঁদের একজন রজিমা খাতুন বলেন, তাঁদের হাতে আছে লাল রঙের কার্ড (অপেক্ষাকৃত লাল)। এ লাল রঙের কার্ড ডিলারের লোকের কাছে জমা দিয়ে একটি হলুদ রঙের কার্ড সংগ্রহ করতে বলা হয়েছে। ওই হলুদ রঙের কার্ডটি ট্রাকের কাছে নিয়ে গেলে পণ্য কিনতে পারবেন। এ কারণে নারীদের এমন দৌড়। তবে পুরুষের জন্য নির্ধারিত ট্রাকে কার্ড বদল হচ্ছে বলে তাঁদের দৌড়াতে হচ্ছে না।\nপণ্য কেনার পর আবার হলুদ রঙের কার্ডটিও রেখে দিচ্ছেন বিক্রেতারা। বলা হচ্ছে পরে কাউন্সিলরের কার্যালয় থেকে কার্ডটি আবার সংগ্রহ করতে হবে। এতে অনেকে সংশয়ে আছেন যে পরে কার্ডটি আবার সংগ্রহ করতে পারবেন কি না।ট্রেডিং করপোরেশন অব বাংলাদেশের (টিসিবি) ভর্তুকি মূল্যে পণ্য বিক্রির প্রথম দিন রোববার সকালে ময়মনসিংহ সিটি করপোরেশনের ১ নম্বর ওয়ার্ডের ঢোলাদিয়া কেন্দ্রে এমন চিত্র দেখা যায়।\nএমন অব্যবস্থাপনায় বিরক্তি প্রকাশ করেছেন ভর্তুকি মূল্যে টিসিবির পণ্য কিনতে আসা মানুষ। চান মিয়া (৬৫) নামের একজন কার্ডধারী বলেন, এটা কোনো সিস্টেম হতে পারে না। এভাবে কার্ড রেখে দিয়ে আবার সংগ্রহ করতে বলার বিষয়টি ঠিক হচ্ছে না।\nটিসিবির পণ্য বিক্রি শুরুর দিনে ময়মনসিংহ জেলায় মোট ৪২ হাজার ২৮২ জন কার্ডধারী পণ্য কিনতে পারবেন। ময়মনসিংহ সিটি করপোরেশনের তিনটি ওয়ার্ড ও জেলার ১০টি পৌর শহরে এসব পণ্য বিক্রি করছেন টিসিবির ডিলাররা।\nসকাল থেকে দুপুর ১২টা পর্যন্ত ময়মনসিংহ নগরের তিনটি পণ্য বিক্রয় কেন্দ্রে ঘুরে দেখা যায়, মানুষের ভিড়। ২ নম্বর ওয়ার্ডের কাশর বউ বাজারে দেখা যায় টিসিবির পণ্যের ট্রাক ঘিরে ক্রেতাদের ভিড়। সেখানে প্রচণ্ড রোদের মধ্যে ট্রাকটি দাঁড় করানোয় মানুষ ভোগান্তিতে পড়েছেন। এখানেও দেখা গেছে পণ্য বিক্রর পর ক্রেতার কার্ড রেখে দেওয়া হচ্ছে। বলা হচ্ছে ২৩ মার্চ স্থানীয় ওয়ার্ড কার্যালয় থেকে আবার কার্ড সংগ্রহ করে পরে পণ্য কিনতে হবে।\nটিসিবির পণ্য বিক্রি শুরুর আগের দিন গত শনিবার ময়মনসিংহের জেলা প্রশাসক নিজের কার্যালয়ে সংবাদ সম্মেলন করেন। টিসিবির ডিলাররা সেখানে উপস্থিত ছিলেন। ডিলারদের প্রশ্নের জবাবে জেলা প্রশাসক বলেন, পণ্য বিক্রির পর কার্ডে তা উল্লেখ করে টিসিবির ডিলার অথবা ডিলারের পক্ষের কেউ স্বাক্ষর করে তাৎক্ষণিক কার্ডটি সুবিধাভোগীদের ফেরত দিতে হবে। তবে এ নিয়ম মানা হয়নি প্রথম দিনে। একমাত্র নগরের সাহেব পার্ক এলাকায় দেখা গেছে পণ্য বিক্রির পর স্বাক্ষর করে কার্ডটি তাৎক্ষণিক ফেরত দিয়ে দিতে।\nঢোলাদিয়া ও কাশর বউ বাজারে টিসিবির পণ্য বিক্রেতাদের কাছে সুবিধাভোগীদের কার্ড রেখে দেওয়ার কারণ জানতে চাইলে তাঁরা বলেন, একই ব্যক্তি যেন কোনোভাবেই দ্বিতীয়বার পণ্য কিনতে আসতে না পারেন, সে কারণেই কার্ড রেখে দেওয়া হচ্ছে।\nটিসিবির ময়মনসিংহ আঞ্চলিক কার্যালয়ের প্রধান বজলুর রশিদ বলেন, পণ্য বিক্রির পর ডিলারের স্বাক্ষর করে কার্ড ফেরত দেওয়ার নিয়ম। যদি কোথাও কার্ড রেখে দেওয়া হয়, তবে সেটি অনিয়ম। হয়তো ক্রেতা বেশি হওয়ায় সময় না পেয়ে এমনটা করতে পারে।\nতবে কার্ড সিটি করপোরেশনের ওয়ার্ড কার্যালয়ে জমা রাখা হয়নি বলে জানিয়েছেন কাউন্সিলররা। শহরের ১ নম্বর ওয়ার্ডের কাউন্সিলর আসাদুজ্জামান বাবু বলেন, প্রথম দিকে কিছু কার্ড জমা রেখে দেওয়া হয়েছিল। এটা একটা ভুল–বোঝাবুঝি ছিল। পরে আর কার্ড রেখে দেওয়া হয়নি। যাঁদের কার্ড রেখে দেওয়া হয়েছে, তাঁদের ফোন করে ডেকে এনে কার্ড ফিরিয়ে দেওয়া হবে।\nপবিত্র রজমান মাস উপলক্ষে সরকার সারা দেশে এক কোটি মানুষকে টিসিবির মাধ্যমে ভর্তুকি মূল্যে পণ্য দেবে। এর অংশ হিসেবে ময়মনসিংহ জেলার ৩ লাখ ২ হাজার ৯৭২ জন মানুষ পাচ্ছেন এ সুবিধা। প্রথম পর্যায়ে প্রত্যেক ক্রেতাকে দেওয়া হচ্ছে ১১০ টাকা প্রতি লিটার দরে ২ লিটার সয়াবিন, ৫৫ টাকা কেজি দরে ২ কেজি চিনি ও ৬৫ টাকা কেজি দরে ২ কেজি মসুর ডাল।"
    },
    {
        "url": "https://www.prothomalo.com/bangladesh/district/%E0%A6%B8%E0%A6%AC%E0%A6%BE%E0%A6%B0-%E0%A6%B9%E0%A6%BE%E0%A6%A4%E0%A7%87-%E0%A6%B9%E0%A6%BE%E0%A6%A4%E0%A7%87-%E0%A6%95%E0%A6%BE%E0%A6%B0%E0%A7%8D%E0%A6%A1-%E0%A6%B0%E0%A6%82%E0%A6%AA%E0%A7%81%E0%A6%B0%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF-%E0%A6%B6%E0%A7%81%E0%A6%B0%E0%A7%81",
        "title": "সবার হাতে হাতে কার্ড, রংপুরে টিসিবির পণ্য বিক্রি শুরু | প্রথম আলো",
        "meta_description": "রংপুর জেলার আট উপজেলা, সিটি করপোরেশন ও তিনটি পৌরসভায় একযোগে আজ রোববার থেকে টিসিবির পণ্য বিক্রি শুরু হয়েছে। ভর্তুকি মূল্যে চিনি, মসুর ডাল ও সয়াবিন তেল—এই তিন পণ্য কিনতে সকাল থেকে কেন্দ্রে কেন্দ্রে মানুষের উপচে পড়া ভিড়।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F3826ee3e-662c-414b-97cb-f3a426accff9%2FRangpur_DH0494_20220320_IMG_9515.JPG?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-20T18:11:00",
        "keywords": [
            "রংপুর",
            "রংপুর সদর",
            "রংপুর বিভাগ",
            "রংপুর সিটি",
            "টিসিবি",
            "নিত্য পণ্য"
        ],
        "last_scraped": "2024-10-07T15:12:46.477268",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "ট্রেডিং করপোরেশন অব বাংলাদেশের (টিসিবি) পণ্য কিনতে আসা উপকারভোগীদের হাতে হাতে কার্ড। কার্ড থাকলেই পণ্য পাবেন, তাই তো সবার মুখে হাসি। চৈত্রের দাবদাহ উপেক্ষা করে সারবদ্ধভাবে দাঁড়িয়েছেন কার্ডধারীরা। দীর্ঘ লাইন।\nআজ রোববার থেকে রংপুর জেলার আট উপজেলা, সিটি করপোরেশন ও তিনটি পৌরসভায় একযোগে টিসিবির পণ্য বিক্রি শুরু হয়েছে। ভর্তুকি মূল্যে চিনি, মসুর ডাল ও সয়াবিন তেল—এই তিন পণ্য কিনতে সকাল থেকে কেন্দ্রে কেন্দ্রে মানুষের উপচে পড়া ভিড়।\nজেলা প্রশাসনের পক্ষ থেকে জানানো হয়েছে, জেলায় ২৪টি কেন্দ্রে টিসিবির পণ্য বিক্রি হচ্ছে। এর মধ্যে সিটি করপোরেশন এলাকায় ছয়টি, কাউনিয়া উপজেলায় একটি, মিঠাপুকুরে পাঁচটি, গঙ্গাচড়ায় দুটি, বদরগঞ্জে একটি, পীরগঞ্জে একটি, পীরগাছায় পাঁচটি, রংপুর সদরে দুটি ও তারাগঞ্জে একটি কেন্দ্রে পণ্য বিক্রি শুরু হয়েছে। সকাল ১০টায় সিটি করপোরেশন এলাকার রাধাবল্লভে ডায়াবেটিক হাসপাতাল চত্বরে এ কার্যক্রমের উদ্বোধন করেন রংপুর সিটি করপোরেশনের মেয়র মোস্তাফিজার রহমান ও জেলা প্রশাসক আসিব আহসান।\nনগরের ডায়াবেটিক হাসপাতাল চত্বরে সরেজমিনে দেখা গেছে, টিসিবির পণ্যের জন্য নারী ও পুরুষের পৃথক দুটি দীর্ঘ লাইন। প্রচণ্ড রোদ উপেক্ষা করে তাঁরা লাইনে দাঁড়িয়েছেন। সবার হাতে হাতে কার্ড। কার্ডে ছবিও আছে উপকারভোগীদের, যাতে অন্য কেউ পণ্য কিনতে না পারেন।\nদীর্ঘক্ষণ লাইনে দাঁড়িয়ে থাকা রাধাবল্লভ এলাকার বাসিন্দা কল্পনা বেগম প্রথম আলোকে বলেন, সকালে এসে দেখেন, দীর্ঘ লাইন। তবে আগের মতো হুড়োহুড়ি নেই। সবাই কার্ড নিয়ে আসছেন। একজনের পণ্য আরেকজন নিতে পারছেন না। কার্ডের ব্যবস্থা করায় তাঁর সুবিধা হয়েছে বলে জানান তিনি।\nধাপ ভগি এলাকার বাসিন্দা হোসনে আরা বলেন, ‘৪৬০ টাকায় ডাল, চিনি ও সয়াবিন তেল কিনলাম। বাজার থাকি কিনবার গেইলে আরও ২২০ থেকে ২৩০ টাকার মতো বেশি লাগিল হয়। সেই টাকা দিয়া সবজিসহ অন্য কিছু কেনা যাইবে।’\nবাজারে মসুর ডাল, চিনি, তেলের দাম প্রতিনিয়ত বেড়ে যাওয়ায় নিম্ন ও মধ্যম আয়ের মানুষ এখন টিসিবির পণ্যের জন্য অপেক্ষায় থাকেন। কার্ডধারী একজন উপকারভোগী ৫৫ টাকা দরে ২ কেজি চিনি, ৬৫ টাকা দরে ২ কেজি মসুর ডাল ও ১১০ টাকা দরে ২ লিটার সয়াবিন তেল ভর্তুকি মূল্যে পাচ্ছেন। অন্যদিকে খোলাবাজারে সয়াবিন তেল প্রতি লিটার ১৬০ টাকা, চিনি ৮৫ থেকে ৯০ টাকা, মসুর ডাল ৯০ থেকে ৯৫ টাকায় বিক্রি হচ্ছে।\nজেলা প্রশাসক আসিব আহসান বলেন, ন্যায্যমূল্যে আজ প্রথম পর্যায়ে পণ্য দেওয়া শুরু হলো। ৩০ মার্চ পর্যন্ত এ কার্যক্রম চলবে। একজন উপকারভোগী কার্ডধারী প্রতি ধাপে একবার পণ্য পাবেন। দ্বিতীয় পর্যায় শুরু হবে আগামী ৩ এপ্রিল থেকে। জেলায় ২ লাখ ৮৩ হাজার ৩১২ জন কার্ডধারী এসব পণ্য পাবেন।"
    },
    {
        "url": "https://www.prothomalo.com/bangladesh/district/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%95%E0%A6%BF%E0%A6%A8%E0%A6%A4%E0%A7%87-%E0%A6%8F%E0%A6%95-%E0%A6%9F%E0%A7%8D%E0%A6%B0%E0%A6%BE%E0%A6%95-%E0%A6%A5%E0%A7%87%E0%A6%95%E0%A7%87-%E0%A6%86%E0%A6%B0%E0%A7%87%E0%A6%95-%E0%A6%9F%E0%A7%8D%E0%A6%B0%E0%A6%BE%E0%A6%95%E0%A7%87-%E0%A6%98%E0%A7%81%E0%A6%B0%E0%A6%A4%E0%A7%87%E0%A6%87-%E0%A6%A6%E0%A7%81%E0%A6%AA%E0%A7%81%E0%A6%B0",
        "title": "টিসিবির পণ্য কিনতে এক ট্রাক থেকে আরেক ট্রাকে ঘুরতেই দুপুর | প্রথম আলো",
        "meta_description": "আজ সকাল ১০টার দিকে জামালপুর পৌরসভার ১ নম্বর ওয়ার্ডের পশ্চিমপাড়া এলাকায় পবিত্র রমজান উপলক্ষে ভর্তুকি মূল্যে নিম্নআয়ের পরিবারের মধ্যে টিসিবির নিত্যপ্রয়োজনীয় পণ্য বিক্রির কার্যক্রমের শুভ উদ্বোধনের কথা ছিল। ফলে সকাল ৯টা থেকে লোকজন অপেক্ষা করছিলেন।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F845c6f34-d667-434c-81fc-362cb188b961%2FJamalpur_DH0563_20220320_Jamalpur_pic_1.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-20T18:15:00",
        "keywords": [
            "টিসিবি",
            "নিত্য পণ্য",
            "জামালপুর",
            "ময়মনসিংহ বিভাগ"
        ],
        "last_scraped": "2024-10-07T15:13:06.981994",
        "source": "প্রথম আলো",
        "old": true,
        "author": "প্রতিনিধি",
        "content": "ভাড়ায় অটোরিকশা চালান মো. সিদ্দিক। সাশ্রয়ী মূল্যে পণ্য কিনতে টিসিবির (ট্রেডিং করপোরেশন অব বাংলাদেশ) ট্রাকের লাইনে এসে দাঁড়িয়েছেন সকাল সাড়ে ৯টায়। এক ঘণ্টা দাঁড়িয়ে থেকে ট্রাকের কাছে পৌঁছালে কর্তৃপক্ষ জানায়, এখানে তাঁর নাম নেই। অন্য এলাকার ট্রাক থেকে তাঁকে পণ্য নিতে হবে।\nপরে সেই এলাকায় দৌড়ে যান সিদ্দিক। সেখানকার ট্রাক কর্তৃপক্ষ তাঁকে প্রথম ট্রাক থেকে পণ্য নেওয়ার পরামর্শ দেয়। এভাবেই দৌড়াদৌড়ির মধ্যে সকাল গড়িয়ে দুপুর হয়। দুপুর সাড়ে ১২টা পর্যন্ত তিনি পণ্য কিনতে পারেননি। গরমে ক্লান্ত হয়ে একটি গাছের নিচে দাঁড়িয়ে ছিলেন তিনি। তাঁর মতো সাশ্রয়ী মূল্যে পণ্য কিনতে এসে বহু মানুষ এমন হয়রানির শিকার হচ্ছেন। পণ্য বিক্রির সময় কোনো ধরনের শৃঙ্খলা লক্ষ করা যায়নি।\nসিদ্দিকের বাড়ি জামালপুর পৌরসভার ১ নম্বর ওয়ার্ডের ছাতার মোড় এলাকায়। তাঁর সঙ্গে আজ দুপুরে পাথালিয়া পশ্চিমপাড়া এলাকায় এই প্রতিবেদকের কথা হয়। প্রথম আলোকে মো. সিদ্দিক বলেন, ‘স্যাররে (ট্রাকে দায়িত্বরত ব্যক্তি) কাগজ দিলাম, স্যার কাগজ দেইখা কইল, পশ্চিমপাড়া যাও গা, দৌড়ায় আইলাম পশ্চিমপাড়া, এহন আবার পশ্চিমপাড়া থাইকা কইতাছে যাও গা ছাতার মোড়ে। আবার ছাতার মোড় গেলাম। ছাতার মোড় থেকে আবার পশ্চিমপাড়া আইলাম। এই যে চার-পাঁচবার পাকটা পাড়লাম, এইডা কোনো হইল। দিনটাই তো কামাই (মাটি) হইল। রইদের মধ্যে ৪৬০ টেহার (টাকা) মাল নিবার আইয়া, এক হাজার টেহার লুকসান। তিন দিন ধইরা পাক-পাড়তেছি। এইডা কোনো উপকার। ক্ষতিই বেশি আমগোরে।’\nসিদ্দিকের মতো একই অভিযোগ পাথালিয়া এলাকার মো. হযরত আলীর, সালমা বেগম, শফিকুল ইসলাম, বদিউজ্জামান, রুমি বেগমসহ অনেকের। আজ সকাল ১০টার দিকে জামালপুর পৌরসভার ১ নম্বর ওয়ার্ডের পশ্চিমপাড়া এলাকায় পবিত্র রমজান উপলক্ষে ভর্তুকি মূল্যে নিম্নআয়ের পরিবারের মধ্যে টিসিবির নিত্যপ্রয়োজনীয় পণ্য বিক্রির কার্যক্রমের শুভ উদ্বোধনের কথা ছিল। ফলে সকাল ৯টা থেকে লোকজন অপেক্ষা করছিলেন। সেই কার্যক্রম উদ্বোধন হয় ১০টা ৪৫ মিনিটে। মানুষের ব্যাপক ভিড়। আইনশৃঙ্খলা রক্ষাকারী বাহিনীর সদস্যরা তাঁদের লাইনে দাঁড় করানোর চেষ্টা করেন।\nলাইনে দাঁড়ানো বদিউজ্জামান গরমে উত্তেজিত হয়ে পড়েন। ক্ষুব্ধ হয়ে তিনি বলেন, এই উপকারের মানে কী? সকাল ৯টার দিকে এসে দাঁড়িয়েছেন লাইনে। ৫০০ টাকা দিন হাজিরা কাজ করেন। আজ তো কাজে যেতে পারলেন না। তাহলে ৪৬০ টাকার মাল কিনতে এসে ৫০০ টাকার ক্ষতি হয়ে গেল।\nসকাল ৯টা থেকে বৃদ্ধ নারী সালমা বেগম লাইনে দাঁড়িয়ে থেকে অনেক কষ্টে ট্রাকের কাছে পৌঁছান। তবে ট্রাকের লোকজন ফ্যামিলি কার্ডটি হাতে নিয়ে সেখানে থেকে তাঁকে ছাতার মোড় যেতে বলেন। পরে তিনি সেখানে তাঁর কার্ডটি বিভিন্ন জনকে দেখাচ্ছিলেন। সালমা বলেন, স্বামী মারা গেছেন ২০ বছর আগে। দুই মেয়ের বিয়ে হয়ে গেছে। কেউ নেই। গবাদিপশু লালন–পালন করেন, বৃদ্ধ বয়সে কোনো রকমে চলেন। কম দামের পণ্য কিনতে এসে তিনি হয়রানির শিকার হচ্ছেন। প্রায় দুই কিলোমিটার হেঁটে তাঁকে ছাতার মোড় যেতে হবে। তাঁর বাড়ি পশ্চিমপাড়া।\nপশ্চিমপাড়া পণ্য বিতরণ কার্যক্রমের ট্যাগ অফিসার শাহ আলম প্রথম আলোকে বলেন, এলাকায় যেসব ফ্যামিলি কার্ড বিতরণ করা হয়েছে, সেখানে কোনো এলাকার নাম উল্লেখ নেই। শুধু আছে ওয়ার্ড নম্বর। ফলে এই সমস্যাটা হচ্ছে। এক এলাকার লোক আরেক এলাকায় চলে আসছে। শুধু কার্ড দিয়েই মাল দেওয়া যাচ্ছে না। তালিকার সঙ্গে কার্ড মেলাতে হচ্ছে। রেজিস্ট্রার মেইনটেইন করতে হচ্ছে। ফলে একটু দেরি হচ্ছে।\nজেলা প্রশাসন সূত্রে জানা যায়, জেলা ২ লাখ ৩৩ হাজার ৭২৪টি পরিবারের মধ্যে এসব পণ্য বিক্রি করা হবে। জেলার ৭টি উপজেলা, ৮টি পৌরসভা ও ৬৮টি ইউনিয়নে পর্যায়ক্রমে টিসিবির পণ্য বিক্রি হবে। প্রতি পরিবার দুই কেজি তেল, দুই কেজি চিনি ও দুই কেজি মসুর ডাল পাবে।\nজামালপুর সদর উপজেলা নির্বাহী কর্মকর্তা (ইউএনও) লিটুস লরেন্স চিরান প্রথম আলোকে বলেন, অল্প সময়ের মধ্যে তালিকা তৈরি করার কারণে কিছু সমস্যা আছে। তারপর আজই প্রথম শুরু হয়েছে। তবে এসব সমস্যা চিহ্নিত করা হয়েছে। এই ধরনের সমস্যা যাতে না হয় এবং দ্রুত সময়ের মধ্যে যাতে পণ্য কিনে নিতে পারেন কার্ডধারীরা, সেই ব্যবস্থা করা হবে।"
    },
    {
        "url": "https://www.prothomalo.com/bangladesh/district/%E0%A6%AC%E0%A7%8D%E0%A6%AF%E0%A6%AC%E0%A6%B8%E0%A6%BE%E0%A7%9F%E0%A7%80%E0%A6%B0%E0%A6%BE-%E0%A6%B8%E0%A6%BF%E0%A6%A8%E0%A7%8D%E0%A6%A1%E0%A6%BF%E0%A6%95%E0%A7%87%E0%A6%9F-%E0%A6%A8%E0%A6%BE-%E0%A6%95%E0%A6%B0%E0%A6%B2%E0%A7%87-%E0%A6%A6%E0%A7%8D%E0%A6%B0%E0%A6%AC%E0%A7%8D%E0%A6%AF%E0%A6%AE%E0%A7%82%E0%A6%B2%E0%A7%8D%E0%A6%AF-%E0%A6%A8%E0%A6%BF%E0%A7%9F%E0%A6%A8%E0%A7%8D%E0%A6%A4%E0%A7%8D%E0%A6%B0%E0%A6%A3%E0%A7%87-%E0%A6%AA%E0%A7%8D%E0%A6%B0%E0%A6%AD%E0%A6%BE%E0%A6%AC-%E0%A6%AB%E0%A7%87%E0%A6%B2%E0%A6%AC%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%AC%E0%A6%BE%E0%A6%A3%E0%A6%BF%E0%A6%9C%E0%A7%8D%E0%A6%AF%E0%A6%AE%E0%A6%A8%E0%A7%8D%E0%A6%A4%E0%A7%8D%E0%A6%B0%E0%A7%80",
        "title": "ব্যবসায়ীরা সিন্ডিকেট না করলে দ্রব্যমূল্য নিয়ন্ত্রণে প্রভাব ফেলবে টিসিবির পণ্য: বাণিজ্যমন্ত্রী | প্রথম আলো",
        "meta_description": "বাণিজ্যমন্ত্রী টিপু মুনশি বলেছেন, অসাধু ব্যবসায়ীরা যদি সিন্ডিকেট না করেন, তাহলে টিসিবির পণ্য বিপণনের এই যুগান্তকারী পদক্ষেপ বাজারে দ্রব্যমূল্য নিয়ন্ত্রণে ব্যাপক প্রভাব ফেলবে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F477b916e-a2fa-4d31-baaf-4c462b571ec6%2FRangpur_DH0494_20220320_IMG_20220320_150653.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-20T18:15:00",
        "keywords": [
            "টিসিবি",
            "বাণিজ্য",
            "রংপুর",
            "রংপুর বিভাগ",
            "কাউনিয়া"
        ],
        "last_scraped": "2024-10-07T15:13:29.719179",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "বাণিজ্যমন্ত্রী টিপু মুনশি বলেছেন, অসাধু ব্যবসায়ীরা যদি সিন্ডিকেট না করেন, তাহলে টিসিবির পণ্য বিপণনের এই যুগান্তকারী পদক্ষেপ বাজারে দ্রব্যমূল্য নিয়ন্ত্রণে ব্যাপক প্রভাব ফেলবে। আজ রোববার দুপুর ১২টায় রংপুরের কাউনিয়া উপজেলার বালাপাড়া ইউনিয়ন পরিষদ চত্বরে (ইউপি) কার্ডের মাধ্যমে টিসিবির পণ্য বিক্রয় কার্যক্রমের উদ্বোধনী অনুষ্ঠানে এসব কথা বলেন তিনি।\nবাণিজ্যমন্ত্রী বলেন, শুল্ক প্রত্যাহারসংক্রান্ত গেজেট প্রকাশের পর আজ থেকেই ভোজ্যতেল অন্তত ১০ টাকা কমে বাজারে আসবে। তবে আন্তর্জাতিক বাজারে ভোগ্যপণ্যের মূল্যবৃদ্ধির কারণে দেশের বাজারেও দাম বেড়েছে।\nটিপু মুনশি বলেন, পবিত্র রমজান মাসে মানুষ যাতে সাশ্রয়ী মূল্যে ভোগ্যপণ্য পায়, সে জন্য প্রধানমন্ত্রী ভর্তুকি দিয়ে মানুষকে সাশ্রয়ী মূল্যে পণ্যসহায়তা দিচ্ছেন। মানুষের এই পণ্য নিয়ে কোনো অসাধু ব্যবসায়ী যদি খাদ্য মজুতসহ কোনো রকম কারসাজি করেন, তাঁকে সর্বোচ্চ শাস্তি পেতে হবে। এ জন্য জেলা প্রশাসন ও উপজেলা প্রশাসনের পক্ষ থেকে সার্বক্ষণিক তদারকি করা হচ্ছে।\nবাণিজ্যমন্ত্রী আরও বলেন, প্রথম কিস্তিতে আজ ২০ মার্চ থেকে সারা দেশে একযোগে ৩০ মার্চ পর্যন্ত এবং দ্বিতীয় কিস্তিতে ৩ থেকে ২০ এপ্রিল পর্যন্ত এসব পণ্য বিক্রি করবে টিসিবি। সুশৃঙ্খলভাবে পণ্য বিক্রির জন্য দেশব্যাপী তালিকা তৈরি করে বিশেষ কার্ড বিতরণ করা হয়েছে।\nঅনুষ্ঠানে অন্যদের মধ্যে উপস্থিত ছিলেন কাউনিয়া উপজেলা পরিষদের চেয়ারম্যান আনোয়ারুল ইসলাম, উপজেলা নির্বাহী কর্মকর্তা তাহমিনা তারিন, উপজেলা আওয়ামী লীগের সাধারণ সম্পাদক ও ইউপি চেয়ারম্যান আবদুল হান্নান, বালাপাড়া ইউনিয়ন পরিষদের চেয়ারম্যান আনছার আলী প্রমুখ।"
    },
    {
        "url": "https://www.prothomalo.com/bangladesh/district/%E0%A6%B8%E0%A6%99%E0%A7%8D%E0%A6%97%E0%A7%87-%E0%A6%95%E0%A6%A1%E0%A6%BE-%E0%A6%9A%E0%A6%BE%E0%A6%B2-%E0%A6%A6%E0%A6%BF%E0%A6%B2%E0%A6%BF-%E0%A6%96%E0%A6%BE%E0%A6%87%E0%A7%9F%E0%A7%87-%E0%A6%AC%E0%A6%BE%E0%A6%81%E0%A6%9A%E0%A6%A4%E0%A6%BE%E0%A6%AE",
        "title": "‘সঙ্গে কডা চাল দিলি খাইয়ে বাঁচতাম’ | প্রথম আলো",
        "meta_description": "রোববার বেলা সাড়ে ১২টার দিকে নগরের ৪ নম্বর ওয়ার্ডের দেয়ানা এলাকায় সূর্যের হাসি ক্লিনিক মোড়ের পয়েন্টে গিয়ে দেখা যায়, ট্রাক ঘিরে কয়েক শ মানুষের হুড়োহুড়ি-ধাক্কাধাক্কি। ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2Ff2d50fda-f977-4509-a76f-f228d8e28bd0%2FKhulna_DH0630_20220320_Khulna_tcb_9.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-20T18:18:00",
        "keywords": [
            "টিসিবি",
            "খুলনা",
            "খুলনা বিভাগ",
            "চাল",
            "নিত্য পণ্য",
            "ভোগ",
            "কৃষি পণ্য"
        ],
        "last_scraped": "2024-10-07T15:13:53.621545",
        "source": "প্রথম আলো",
        "old": true,
        "author": "প্রতিনিধি",
        "content": "ডাল-তেলের ব্যাগটা পাশে রেখে মাটিতে বসে হাঁপাচ্ছিলেন আজিমুন্নেসা। তপ্ত দুপুরের কড়া রোদে লম্বা লাইনের ধকলে হাঁটার শক্তি নেই তাঁর। ষাটোর্ধ্ব আজিমুন্নেসা যেখানে বসেছিলেন, সেখান থেকে কয়েক হাত দূরে খুলনা নগরের শশীভূষণ মাধ্যমিক বিদ্যালয়ের প্রধান ফটক। একেবারে ফটকের ওপর দাঁড়ানো ট্রাক ঘিরে কয়েক শ নারী-পুরুষের লম্বা লাইন। ট্রাকটিতে সাশ্রয়ী মূল্যে ট্রেডিং করপোরেশন অব বাংলাদেশের (টিসিবি) পণ্য বিক্রি চলছে।\nআজিমুন্নেসা রোববার সকাল ৯টায় সেখানে এসেছেন। পণ্য দেওয়া শুরু হয়েছে দুপুর ১২টায়। এরপর ঘণ্টা দেড়েক পর হাতে পেয়েছেন কাঙ্ক্ষিত পণ্য। আজিমুন্নেসা জানালেন, রোদে লাইনে দাঁড়িয়ে সবাই ক্লান্ত। পাঁচজন পুরুষ তারপর সাতজন নারী, আবার পুরুষ এভাবে লাইন এগোচ্ছে। তবে কম দামে পণ্য পেয়েও খুব বেশি খুশি হতে পারেননি আজিমুন্নেসা। তিনি বললেন, ‘এত কষ্ট কইরে যেসব মাল পালাম তাতে ভালো হুয়েছে; তবে সঙ্গে কডা চাল দিলি খাইয়ে বাঁচতাম।’\nমনিকা রানী সাড়ে ৯টায় এসে লাইনে দাঁড়িয়েছেন। অবশ্য তাঁর আগেই লাইনটা লম্বা হয়ে গিয়েছিল। পরে সেটা আরও বেড়েছে। বেলা দেড়টা দিকে মনিকা বলেন, কতক্ষণ দাঁড়িয়ে থাকা যায়। সকালের দিকে দিলে ভালো হতো। এই ভরদুপুরে লম্বা সময় দাঁড়ানো কষ্টের।\nলম্বা লাইনে দাঁড়িয়ে নগরের ৩ নম্বর ওয়ার্ডের সাহাপাড়ার সপু মাতব্বর ও সোহরাব হোসেন নিজেদের মধ্যে যে আলোচনা করছিলেন, সেখানেও চালের প্রসঙ্গ উঠে এল। তাঁদের ভাষ্য, টিসিবির এই উদ্যোগ ভালো। তবে আরেকটু পরিমাণ বাড়ালে ভালো হতো। সঙ্গে চাল দিলে ভালো হতো।\nখোলাবাজারে (ওএমএস) তো চাল দিচ্ছে, এমন কথার পরিপ্রেক্ষিতে টিসিবির কার্ড পাওয়া ওই দুই ব্যক্তি জানালেন, দিচ্ছে, তবে এর জন্যও সকালে লাইন দিতে হয়। আবার পাওয়া যায় না। সবাই নিতে পারবে না। তাঁরা দিনমজুর। চালের টাকা বাঁচাতে গেলে কাজ মার যাবে। তখন আবার বাজারের টাকা কোথায় মিলবে? কমিশনারদের বাড়িতে গিয়ে তাঁরা কার্ড নিয়েছেন। টিসিবির মাধ্যমে এই কার্ডের সঙ্গে চাল দিলে ভালো হতো। গরিব মানুষের জন্য চালটাই প্রধান।\nবাজার পরিস্থিতি নিয়ন্ত্রণে রাখতে রোববার থেকে প্রথম ধাপে স্বল্পমূল্যে নিত্যপণ্য বিক্রি শুরু করছে টিসিবি। আসন্ন রমজান মাস উপলক্ষে খুলনা জেলায় এবার ভর্তুকি মূল্যে টিসিবির পণ্য পাচ্ছে ১ লাখ ৯১ হাজার ৭১৬টি পরিবার। এর মধ্যে খুলনা নগরে আছে ৮৫ হাজার ৮০২ পরিবার। বাকি ১ লাখ ৫ হাজার ৯১৪ পরিবার জেলার ৯টি উপজেলায়। দরিদ্র পরিবারগুলোকে তালিকাভুক্ত করেছেন ওয়ার্ড কাউন্সিলর ও ইউনিয়ন পরিষদের চেয়ারম্যানরা।\nরোববার নগরের ১, ২, ৩ এবং ৪ নম্বর ওয়ার্ডের ১৬টি পয়েন্টে ১৬টি ট্রাকের মাধ্যমে পণ্য বিক্রি করা হয়েছে। কার্ডধারী প্রত্যেকে ৫৫ টাকা দরে ২ কেজি চিনি, ৬৫ টাকা কেজিদরে ২ কেজি মসুর ডাল ও প্রতি লিটার ১১০ টাকা দরে ২ লিটার সয়াবিন তেল পাচ্ছেন। সোমবার ৫, ৬, ৭ ও ৮ নম্বর ওয়ার্ডে পণ্য বিক্রি করা হবে।\nরোববার বেলা সাড়ে ১২টার দিকে নগরের ৪ নম্বর ওয়ার্ডের দেয়ানা এলাকায় সূর্যের হাসি ক্লিনিক মোড়ের পয়েন্টে গিয়ে দেখা যায়, ট্রাক ঘিরে কয়েক শ মানুষের হুড়োহুড়ি-ধাক্কাধাক্কি। অনেকের হাতেই ছাতা। আবার হাতে থাকা ব্যাগ দিয়ে কেউ কেউ বাতাস খাচ্ছেন। ভিড় কমার অপেক্ষায় কিছুটা দূরে সুবিধাজনক স্থানে বসে আছেন অনেকে। নিজের কার্ড নিজে এনেছেন, কেউ বাবার কার্ড, কেউবা মায়ের কার্ড নিয়ে এসেছেন। টিসিবির লোকজন বারবার লাইন সোজা করছেন, তবে কিছুক্ষণ পরপর আবার গায়ে গায়ে দাঁড়িয়ে হুড়োহুড়ি লাগছে।\nক্ষোভ প্রকাশ করে মো. কাশেম নামের এক কার্ডধারী বলেন, একটা টেবিল। লাইন টানছে না। মাইকের ব্যবস্থা নেই। টাকা আর কার্ড জমা নিয়ে ক্রমিক নম্বর অনুসারে মাইকে নাম ডেকে পণ্য দিলে কোনো ঝামেলা হয় না। মানুষ শঙ্কায় আছে, শেষ পর্যন্ত সবাই পাবে কি না।\nএদিকে অনেকে নির্ধারিত দিন না জেনেই এসে ফিরে যাচ্ছেন। এ রকমই একজন ৫ নম্বর ওয়ার্ডের রাহেলা বেগম। চতুর্থ শ্রেণিতে পড়ুয়া মেয়ে মিথিলাকে নিয়ে এসেছিলেন। তিনি বলেন, অনেক দৌড়াদৌড়ি করে কার্ড পেয়েছেন। ভয়ে থাকতে হয়, যদি আবার মিস হয়ে যায়। এ জন্য তিনি এসেছেন। এসে জানলেন, আজ তাঁদের ওয়ার্ডে দেবে না।\nটিসিবির পণ্য পরিবেশক কামাল চৌধুরী বলেন, একই সময়ে সবাই আসছেন। সামলানো যাচ্ছে না। কথাও শুনছেন না। কার্ড থাকলে সবাই পণ্য পাবেন, এটা বারবার বোঝানো হচ্ছে।\nট্রাক থেকে একটু দূরে ফাঁকা জায়গায় ব্যাগ হাতে একা বসেছিলেন লাইজু বেগম। তিনি বলছিলেন, বাজারে সব জিনিসের দামে আগুন। একটা কার্ড পাওয়া ভাগ্যের ব্যাপার। তবে সঙ্গে যদি চাল দিত, অনেক উপকার হতো।"
    },
    {
        "url": "https://www.prothomalo.com/bangladesh/district/%E0%A6%B8%E0%A6%9A%E0%A7%8D%E0%A6%9B%E0%A6%B2-%E0%A6%8F%E0%A6%95-%E0%A6%AA%E0%A6%B0%E0%A6%BF%E0%A6%AC%E0%A6%BE%E0%A6%B0%E0%A7%87-%E0%A6%A6%E0%A7%81%E0%A6%87-%E0%A6%95%E0%A6%BE%E0%A6%B0%E0%A7%8D%E0%A6%A1-%E0%A6%A4%E0%A6%BE%E0%A7%8E%E0%A6%95%E0%A7%8D%E0%A6%B7%E0%A6%A3%E0%A6%BF%E0%A6%95-%E0%A6%9C%E0%A6%AC%E0%A7%8D%E0%A6%A6",
        "title": "সচ্ছল এক পরিবারে দুই কার্ড, তাৎক্ষণিক জব্দ | প্রথম আলো",
        "meta_description": "এক ব্যক্তি মোটরসাইকেলের দুদিকে দুটি তেলের বোতল ও অন্যান্য পণ্য ঝুলিয়ে ইউনিয়ন প্রাঙ্গণ থেকে বেরিয়ে যাচ্ছিলেন। একই পরিবারের দুজনের নামে কার্ড হওয়ায় তাৎক্ষণিকভাবে দুটি কার্ড জব্দ ও পণ্য ফিরিয়ে নেন ইউএনও।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2Fbcf98a8e-bdb7-4a75-a61e-3bdd18143c2c%2FTcb_truck.PNG?auto=format%2Ccompress&fmt=webp&format=webp&w=300&dpr=1.3",
        "published_date": "2022-03-20T18:53:00",
        "keywords": [
            "টিসিবি",
            "মৌলভীবাজার সদর",
            "মৌলভীবাজার",
            "সিলেট বিভাগ"
        ],
        "last_scraped": "2024-10-07T15:14:08.244033",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "মৌলভীবাজারে সাশ্রয়ী মূল্যে সরকারি সংস্থা ট্রেডিং করপোরেশন অব বাংলাদেশের (টিসিবি) পণ্য বিক্রির সময় একটি পরিবারে দুটি কার্ড বরাদ্দের ঘটনা পাওয়া গেছে। বিষয়টি জানাজানি হওয়ার পর তাৎক্ষণিকভাবে কার্ড জব্দ ও ক্রয় করা পণ্য ফিরিয়ে নেওয়া হয়েছে।\nআজ রোববার দুপুরের দিকে মৌলভীবাজার সদর উপজেলার চাঁদনীঘাট ইউনিয়ন পরিষদ (ইউপি) কার্যালয় প্রাঙ্গণে এ ঘটনা ঘটেছে।\nস্থানীয় প্রশাসন ও উপস্থিত লোকজন সূত্রে জানা গেছে, রোববার সকালে সদর উপজেলার চাঁদনীঘাট ইউপি প্রাঙ্গণে পারিবারিক কার্ডের মাধ্যমে ভর্তুকি মূল্যে টিসিবির পণ্য বিক্রির উদ্বোধন করেন মৌলভীবাজার-৩ আসনের সাংসদ নেছার আহমেদ। ইউপি চেয়ারম্যান আখতার উদ্দিন আহমদের সঞ্চালনায় বক্তব্য দেন সদর উপজেলা নির্বাহী কর্মকর্তা (ইউএনও) সাবরীনা রহমান। পরে জেলা প্রশাসক মীর নাহিদ আহসান ও পুলিশ সুপার মোহাম্মাদ জাকারিয়া উপস্থিত হয়ে বক্তব্য দেন।\nএদিকে পণ্য বিক্রি শুরু হওয়ার একপর্যায়ে এক ব্যক্তি মোটরসাইকেলের দুই দিকে দুটি তেলের বোতল ও অন্যান্য পণ্য ঝুলিয়ে ইউনিয়ন প্রাঙ্গণ থেকে বেরিয়ে যাচ্ছিলেন। এ সময় ঘটনাস্থলে উপস্থিত ইউএনও সাবরীনা রহমানের নজরে আসে বিষয়টি। ইউএনও মোটরসাইকেলের আরোহী চাঁদনীঘাট ইউনিয়নের বর্ষিজুরার মামুনুর রশীদ নামের ওই ব্যক্তির সঙ্গে কথা বলেন। এরপর নিশ্চিত হন এই ব্যক্তি তাঁর ও তাঁর স্ত্রীর নামে বরাদ্দ দুটি কার্ডে পণ্য কিনেছেন। একই পরিবারের দুজনের নামে কার্ড হওয়ায় তাৎক্ষণিকভাবে দুটি কার্ড জব্দ ও পণ্য ফিরিয়ে নেন ইউএনও। স্থানীয় ব্যক্তিরা জানিয়েছেন, ওই ব্যক্তি ব্যবসায়ী ও তাঁর পরিবারটি সচ্ছল।\nইউপি চেয়ারম্যান আখতার উদ্দিন আহমদ প্রথম আলোকে বলেন, ‘এক পরিবারে দুটি কার্ড থাকায় আমরা কার্ড সিজ করেছি। এক পরিবারে দুজন পাওয়ার কথা না। দ্রুত তালিকা করতে গিয়ে কিছু সমস্যা হয়েছে। এই কার্ড পাশের কাউকে দেওয়ার কথা। তা না দিয়ে তিনি নিজের নামে লিখে ফেলেছেন।’ চেয়ারম্যান জানিয়েছেন, এ দুটি কার্ড দুজন দরিদ্র ব্যক্তিকে দেওয়া হবে।\nএদিকে মামুন মিয়া নামের একজন রিকশাচালক দুটি কার্ডে পণ্য তুলতে আসেন। তাঁর নামে কার্ড কি না, জানতে চাইলে তিনি জানান, একজন প্রবাসী তাঁকে পাঠিয়েছেন। যাঁদের নামে কার্ড, তাঁদের কাউকে তিনি চেনেন না।\nইউএনও সাবরীনা রহমান প্রথম আলোকে বলেন, ‘চেয়ারম্যানদের তালিকা করতে বলেছিলাম। তাঁরা মেম্বারকে বলেছে। তালিকা করতে তাড়াহুড়ো ছিল। ওই ব্যক্তির কার্ড দুটি ছিল। নিয়ে নিয়েছি। তবে এ রকম ওই একটাই পাওয়া গেছে। আমাদের লোকজন ছিল। আর পাওয়া যায়নি।’\nসকাল থেকে দুপুর ১২টা পর্যন্ত চাঁদনীঘাট ইউনিয়ন কার্যালয় প্রাঙ্গণে দেখা গেছে, ইউনিয়নের বিভিন্ন এলাকা থেকে নারী-পুরুষ আসছেন। তাঁরা কার্ড দেখিয়ে টাকা পরিশোধ করে পণ্য নিয়ে যাচ্ছেন।\nসদর উপজেলা প্রশাসন সূত্রে জানা গেছে, সদর উপজেলায় ৪ হাজার ১৪৭ জনকে টিসিবির পণ্য কেনার জন্য পারিবারিক পরিচিতি কার্ড দেওয়া হয়েছে। এর মধ্যে চাঁদনীঘাট ইউনিয়নে আছেন ৪৩০ জন।"
    },
    {
        "url": "https://www.prothomalo.com/bangladesh/district/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%B2%E0%A6%BE%E0%A6%87%E0%A6%A8%E0%A7%87-%E0%A6%A6%E0%A6%BE%E0%A6%81%E0%A7%9C%E0%A6%BF%E0%A7%9F%E0%A7%87-%E0%A6%97%E0%A6%9A%E0%A7%8D%E0%A6%9A%E0%A6%BE-%E0%A6%97%E0%A7%87%E0%A6%B2-%E0%A6%8F%E0%A6%95-%E0%A6%A6%E0%A6%BF%E0%A6%A8%E0%A7%87%E0%A6%B0-%E0%A6%B0%E0%A7%8B%E0%A6%9C%E0%A6%97%E0%A6%BE%E0%A6%B0",
        "title": "‘টিসিবির লাইনে দাঁড়িয়ে গচ্চা গেল এক দিনের রোজগার’ | প্রথম আলো",
        "meta_description": "পবিত্র রমজান উপলক্ষে নিম্ন আয়ের মানুষের কাছে ভর্তুকি মূল্যে টিসিবির পণ্য বিক্রি করা হচ্ছে। এর আওতায় দুই কেজি সয়াবিন তেল ২২০ টাকায়, দুই কেজি মসুর ডাল ১৩০ টাকায় ও দুই কেজি চিনি ১১০ টাকায় দেওয়া হচ্ছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2Fcc79782a-be1e-4820-b22f-a228875dba04%2FNarayangonj_DH0777_20220320_IMG_2854.JPG?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-20T20:12:00",
        "keywords": [
            "টিসিবি",
            "নারায়ণগঞ্জ সদর",
            "নারায়ণগঞ্জ",
            "ঢাকা বিভাগ"
        ],
        "last_scraped": "2024-10-07T15:14:26.527521",
        "source": "প্রথম আলো",
        "old": true,
        "author": "প্রতিনিধি",
        "content": "৫৫ বছর বয়সী দুলাল হোসেন রাজমিস্ত্রির কাজ করেন। সংসারে স্ত্রী, এক ছেলে ও এক মেয়ে। কাজ করলে প্রতিদিন তাঁর আয় হয় ৫০০ টাকা। সকাল সাড়ে সাতটায় টিসিবির পণ্য কিনতে লাইনে দাঁড়িয়েছেন তিনি। বেলা পৌনে একটার দিকে পণ্য হাতে পেয়েছেন। এভাবে কম দামে পণ্য নিতে এসে এক দিন কর্মহীন থাকতে হয়েছে তাঁকে।\nদুলাল হোসেন নারায়ণগঞ্জ সদর উপজেলার ফতুল্লার দাপা এলাকায় পরিবার নিয়ে ভাড়া থাকেন। তিনি বলেন, কিছু টাকা বাঁচাতে লাইনে দাঁড়িয়ে গচ্চা গেল এক দিনের রোজগার।\nআজ রোববার বেলা ১১টা থেকে নারায়ণগঞ্জ সদর উপজেলার ফতুল্লার দাপা ইদ্রাকপুর এলাকার হক স্টিল মিল এলাকায় টিসিবির পণ্য বিক্রি কার্যক্রমের উদ্বোধন করেন বাণিজ্য মন্ত্রণালয়ের সিনিয়র সচিব তপন কান্তি ঘোষ। পবিত্র রমজান উপলক্ষে নিম্ন আয়ের মানুষের কাছে ভর্তুকি মূল্যে এ পণ্য বিক্রি করা হচ্ছে।\nএর আওতায় দুই কেজি সয়াবিন তেল (প্রতি কেজি ১১০ করে) ২২০ টাকায়, দুই কেজি মসুর ডাল (প্রতি কেজি ৬৫ টাকা) ১৩০ টাকায় ও দুই কেজি চিনি (প্রতি কেজি ৫৫ টাকা) ১১০ টাকায় দিচ্ছে টিসিবি। খুচরা বাজারে প্রতি কেজি সয়াবিন তেল ১৭০ টাকা, প্রতি কেজি মসুর ডাল ১৩৫ টাকা এবং চিনি প্রতি কেজি ৮০ টাকায় বিক্রি করা হয়।\nফতুল্লার স্টেশন রোড এলাকার মিনারা বেগম। ১৫ বছর আগে স্বামীকে হারিয়েছেন। ২০ বছর বয়সী একমাত্র প্রতিবন্ধী সন্তান নিয়ে তাঁর সংসার। কলা ও কাঁচা সবজি বিক্রি করেন মিনারা বেগম। প্রতিদিন দোকান থেকে আয় হয় ৩০০ থেকে ৪০০ টাকা।\nটিসিবির পণ্য নিতে সকাল থেকে আধাবেলা দোকান বন্ধ রাখতে হয়েছে তাঁর। মিনারা বেগম বলেন, ‘অনেক কষ্টে প্রতিবন্ধী সন্তান নিয়ে সংসার চালাই। দুপুর পর্যন্ত দোকান বন্ধ রাখায় একবেলা বেচাকেনা হয়নি। লাভ করতে গিয়ে লোকসানই হয়ে গেল।’\nরাতে ডাইং কারখানায় নাইট ডিউটি শেষ করে সকাল সাতটার দিকে টিসিবির পণ্য নিতে লাইনে দাঁড়িয়েছিলেন লিটন দে। দুই মেয়ে, এক ছেলেসহ পাঁচজনের সংসার। দুপুর সাড়ে ১২টায় পণ্য হাতে পাওয়ার পর লিটন বলেন, ‘ভেবেছিলাম এখান থেকে চাল, পেঁয়াজসহ অন্যান্য নিত্যপ্রয়োজনীয় পণ্যও পাব। এভাবে সকাল থেকে দাঁড়িয়ে থেকে খুব একটা লাভ হলো না।’\nহক স্টিল মিল এলাকার মাঠে সরেজমিনে দেখা গেছে, সকাল সাতটা থেকে শত শত নারী–পুরুষ লাইনে দাঁড়িয়ে আছেন। প্যান্ডেলের ভেতরে বাঁশ দিয়ে পুরুষ ও নারীর আলাদা লাইন তৈরি করা হয়েছে। তবে ব্যবস্থাপনা ধীরগতির হওয়ায় পণ্য দিতে দেরি হচ্ছিল। এ জন্য প্রচণ্ড গরমে ভোগান্তি পোহাতে হয় পণ্য নিতে আসা নারী-পুরুষকে। অনেককে রোদে বাধ্য হয়ে লাইনের মধ্যে বসে পড়তে দেখা গেছে।\nদাপা ইদ্রাকপুর এলাকার রফিক আহম্মেদ উচ্চ রক্তচাপের রোগী। তিনি বলেন, ‘টাকা দিয়ে পণ্য কিনতে ঘণ্টার পর ঘণ্টা রোদে দাঁড়িয়ে আছি। এর আগে তিনবার ধরনা দিছি ইউনিয়ন পরিষদ (ইউপি) অফিসে। ভোটার আইডি কার্ড ও তিন কপি ছবিও দিছি। ইউপি সদস্য হলুদ কার্ড দিছে। হলুদ কার্ড নিয়ে ফাইনাল স্লিপ দিছে। এখন দেহি পণ্য পাইতেও ভোগান্তি।’\nরেলস্টেশন এলাকার আলেয়া বেগমের স্বামী অটোরিকশাচালক। এক মেয়ে, দুই ছেলেসহ পাঁচজনের সংসার তাঁদের। মেয়ে সরকারি তোলারাম কলেজে উচ্চমাধ্যমিকে পড়াশোনা করছেন। তিনি বলেন, ‘বাজারে সব জিনিসের দাম বেশি। এখানে চাল দিলে বেশি ভালো হতো।’\nবেলা দুইটার দিকে টিসিবির পণ্য শেষ হয়ে যায়। এর ফলে সকাল থেকে লাইনে দাঁড়িয়ে থাকা ৩০ জন নারী-পুরুষকে খালি হাতে ফেরত যেতে হয়। এ সময় ক্ষোভ প্রকাশ করেন তাঁরা।\nফতুল্লা স্টেশন এলাকার হাফেজা আক্তার বলেন, ‘প্রচণ্ড রোদে চার ঘণ্টা লাইনে দাঁড়িয়ে থেকেও পণ্য পাইনি। এখানে মালামাল শেষ। তাই আমাদের অন্য জায়গায় যেতে বলেছে।’\nকাঠেরপুর টাইম সোয়েটার কারখানায় কাজ করেন অরফুন বিবি। তাঁর বাড়ি দাপা ইদ্রাকপুর এলাকায়। তিনি বলেন, ‘সকাল ১০টায় কারখানা থেকে ছুটি নিয়ে কম দামে পণ্য কিনতে এসেছিলাম। কিন্তু পাইনি। সারাটা দিনই মাটি হয়ে গেল।’\nএ বিষয়ে কথা হয় টিসিবির ডিলার আলী নূর ট্রেডার্সের মালিক আক্তার হোসেনের সঙ্গে। তিনি প্রথম আলোকে বলেন, ৬১০ জনের মাল বরাদ্দ দেওয়া হয়েছিল। সেগুলো বিতরণ করা হয়েছে। ২০-৩০ জনের মতো পাননি। তাঁর ধারণা, অন্য সেন্টারের লোকজন কিউআর স্লিপ নিয়ে এসে তাঁদের এখান থেকে মাল নিয়ে গেছেন। এ কারণে সংকট তৈরি হয়েছে।\nজানতে চাইলে নারায়ণগঞ্জ সদর উপজেলা নির্বাহী কর্মকর্তা (ইউএনও) রিফাত ফেরদৌস প্রথম আলোকে বলেন, সাতটি ইউনিয়নে ৪ হাজার ৬৫৫ জনকে পণ্য বিতরণ করা হয়েছে। কিউআর স্লিপ ছাড়া কাউকে পণ্য দেওয়া হয়নি।\nতিনি বলেন, প্রথম দিন হওয়ায় পণ্য বিতরণে একটু সমস্যা হয়েছে। পরবর্তী সময়ে এই সমস্যা থাকবে না।"
    },
    {
        "url": "https://www.prothomalo.com/bangladesh/district/%E0%A6%B8%E0%A6%BF%E0%A6%82%E0%A7%9C%E0%A6%BE%E0%A7%9F-%E0%A6%8F%E0%A6%95%E0%A6%87-%E0%A6%A8%E0%A6%BE%E0%A6%AE%E0%A7%87-%E0%A6%8F%E0%A6%95%E0%A6%BE%E0%A6%A7%E0%A6%BF%E0%A6%95-%E0%A6%AC%E0%A7%8D%E0%A6%AF%E0%A6%95%E0%A7%8D%E0%A6%A4%E0%A6%BF%E0%A6%95%E0%A7%87-%E0%A6%95%E0%A6%BE%E0%A6%B0%E0%A7%8D%E0%A6%A1-%E0%A6%AA%E0%A7%8D%E0%A6%B0%E0%A6%A6%E0%A6%BE%E0%A6%A8-%E0%A6%AC%E0%A6%BF%E0%A6%B6%E0%A7%83%E0%A6%99%E0%A7%8D%E0%A6%96%E0%A6%B2%E0%A6%BE%E0%A7%9F-%E0%A6%AE%E0%A7%87%E0%A6%B2%E0%A7%87%E0%A6%A8%E0%A6%BF-%E0%A6%AA%E0%A6%A3%E0%A7%8D%E0%A6%AF",
        "title": "সিংড়ায় একই নামে একাধিক ব্যক্তিকে কার্ড প্রদান, বিশৃঙ্খলায় মেলেনি পণ্য | প্রথম আলো",
        "meta_description": "বেলা ১১টায় পণ্য বিক্রি শুরু হয়। একই নামে একাধিক কার্ডধারী ব্যক্তির উপস্থিতি, তালিকায় নাম থাকলেও কার্ড হাতে না পাওয়া ও বিশৃঙ্খলার কারণে পণ্য বিক্রি শুরু করতে বিলম্ব হয়। লাইনে দাঁড়িয়ে হইচই ও ধাক্কাধাক্কির ঘটনা ঘটায় পণ্য সরবরাহ করা যাচ্ছিল না।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2Fd8da00d1-da8d-489b-9745-c7c48851b8f5%2FNATORE_DH0604_20220320_NATORE_TCB__PHOTO_1_20_3_22_JPG.JPG?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-20T21:09:00",
        "keywords": [
            "টিসিবি",
            "নিত্য পণ্য",
            "সিংড়া",
            "নাটোর",
            "রাজশাহী বিভাগ"
        ],
        "last_scraped": "2024-10-07T15:14:45.273926",
        "source": "প্রথম আলো",
        "old": true,
        "author": "প্রতিনিধি",
        "content": "নাটোরের সিংড়া উপজেলার শেরকোল ও কলম ইউনিয়নে কার্ড পেয়েও অনেকে পণ্য কিনতে পারেননি। দীর্ঘক্ষণ অপেক্ষার পর পণ্য না পেয়ে তাঁদের খালি হাতে বাড়ি ফিরতে হয়েছে। একই নামের একাধিক কার্ড বিতরণ করায় এই সমস্যার সৃষ্টি হয়েছে বলে জানিয়েছেন সংশ্লিষ্টরা।\nকলম ও শেরকোল ইউনিয়ন পরিষদ সূত্রে জানা যায়, রোববার সকাল ৯টা থেকে ইউনিয়ন পরিষদ ভবনে টিসিবি পণ্য বিক্রির কথা থাকলেও কলম ও শেরকোল ইউনিয়নে বেলা ১১টায় পণ্য বিক্রি শুরু হয়। একই নামে একাধিক কার্ডধারী ব্যক্তির উপস্থিতি, তালিকায় নাম থাকলেও কার্ড হাতে না পাওয়া ও বিশৃঙ্খলার কারণে পণ্য বিক্রি শুরু করতে বিলম্ব হয়। লাইনে দাঁড়িয়ে হইচই ও ধাক্কাধাক্কির ঘটনা ঘটায় পণ্য সরবরাহ করা যাচ্ছিল না।\nরোববার দুপুর সাড়ে ১২টার দিকে কলম ইউনিয়ন পরিষদে গিয়ে দেখা যায়, বানেকা বেগম, সাহানাজ বেগম, শাবনুর বেগম, সুফিয়া বেগমসহ অন্তত ১০ জন উপকারভোগীর কার্ড থাকলেও পণ্য না পেয়ে খালি হাতে বাড়ি ফিরে যাচ্ছেন। এ ছাড়া তালিকায় অনেকের নাম থাকলেও কার্ড না পাওয়ায় তাঁদের ছোট চিরকুট দিয়ে ইউনিয়ন পরিষদের বারান্দায় বসিয়ে রাখা হয়েছে। তাঁরাও পণ্য না পেয়ে চিরকুট হাতে পণ্যের অপেক্ষায় দীর্ঘ সময় ধরে বসে আছেন। শেরকোল ইউনিয়ন পরিষদ ভবনে গিয়েও একই চিত্র চোখে পড়ে।\nকলম ইউনিয়ন পরিষদের সচিব মো. সিরাজুল ইসলাম বলেন, একই নামে একাধিক কার্ড বিতরণ হওয়ায় বিশৃঙ্খলা সৃষ্টি হয়েছে। পণ্য নিতে আসা একই নামে দুই থেকে পাঁচটি কার্ডধারী ব্যক্তিকে পাওয়া গেছে।\nশেরকোল ইউনিয়ন পরিষদের সচিব মৃদুল কুমার তলাপাত্র বলেন, এটা তদারকির সমস্যা। এর জন্য ইউনিয়ন পরিষদ দায়ী নয়।\nকলম ইউনিয়নের দায়িত্বপ্রাপ্ত কর্মকর্তা (ট্যাগ অফিসার) উপজেলা সহকারী প্রাথমিক শিক্ষা কর্মকর্তা আবদুল মতিন বলেন, এখন পর্যন্ত প্রায় ১৫টি উপকারভোগীর কার্ড ডাবল এসেছে। তাঁদের আপাতত পণ্য দেওয়া হয়নি।\nউপজেলার সহকারী প্রোগ্রামার মো. মাজদার আলী একই নামে একাধিক কার্ড বিতরণে সমস্যা সৃষ্টি হওয়ার বিষয়টি স্বীকার করেছেন। তিনি বলেন, আজ যারা পণ্য কিনতে পারেননি, তাঁদের কাল পণ্য দেওয়ার ব্যবস্থা করা হচ্ছে।\nউপজেলা নির্বাহী কর্মকর্তা এম এম সামিরুল ইসলাম বলেন, সরেজমিন পরিদর্শন করে নানা সমস্যা চোখে পড়েছে। প্রথম দিন হওয়ায় কিছু ভুলত্রুটি হয়েছে। তাৎক্ষণিক সমাধানের নির্দেশনা দেওয়া হয়েছে। ভবিষ্যতে আর বিশৃঙ্খলা হবে না।"
    },
    {
        "url": "https://www.prothomalo.com/bangladesh/capital/%E0%A6%9B%E0%A7%8B%E0%A6%9F%E0%A7%8D%E0%A6%9F-%E0%A6%B6%E0%A6%BF%E0%A6%B6%E0%A7%81%E0%A6%9F%E0%A6%BF-%E0%A6%AC%E0%A6%B2%E0%A6%B2-%E0%A6%86%E0%A6%AE%E0%A6%BE%E0%A6%B0-%E0%A6%96%E0%A7%81%E0%A6%AC-%E0%A6%95%E0%A6%B7%E0%A7%8D%E0%A6%9F-%E0%A6%B9%E0%A6%9A%E0%A7%8D%E0%A6%9B%E0%A7%87",
        "title": "ছোট্ট শিশুটি বলল, আমার খুব কষ্ট হচ্ছে | প্রথম আলো",
        "meta_description": "টিসিবির সাশ্রয়ী পণ্যের জন্য সারিতে যুক্ত হচ্ছে শিশুরা। ব্যাগের ওজন বয়ে নিতে পারার শক্তি হয়নি। তবু যেকোনোভাবেই হোক দায়িত্ব পালন করছে পরিবারের জন্য।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F7c9af2da-c1e2-4653-883c-b1cf399961f3%2F2.jpeg?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-20T23:08:00",
        "keywords": [
            "টিসিবি",
            "ঢাকা",
            "মূল্যবৃদ্ধি"
        ],
        "last_scraped": "2024-10-07T15:15:16.558230",
        "source": "প্রথম আলো",
        "old": true,
        "author": "সাদিয়া মাহ্‌জাবীন ইমাম",
        "content": "রাজধানীর নীলক্ষেত আবাসিক এলাকা। ভরদুপুরে টিসিবির সাশ্রয়ী পণ্যের জন্য মানুষের দীর্ঘ সারি। সবার উচ্চতা গড়পড়তা একই। এর মধ্যেই দুই পাশের মানুষের ভিড়ে চিড়েচ্যাপ্টা হয়ে যাচ্ছিল সাত বছরের ছোট্ট একটি শিশু।\nপ্রথম শ্রেণির ছাত্রী নাদিয়া জান্নাত (ছদ্মনাম) জীবনে প্রথম টিসিবির সাশ্রয়ী পণ্যের জন্য লাইনে দাঁড়িয়েছিল রোববার। এতটুকু বয়সেই এমন দায়িত্ব পালনের দায় সম্পর্কে বুঝতে শেখেনি শিশুটি। কতক্ষণ দাঁড়িয়েছিলে, জানতে চাইলে এক হাত দিয়ে মুখের ঘাম মুছে নিতে নিতে বলল, ‘আমার খুব কষ্ট হচ্ছে।’\nজান্নাতের এক হাতের মুঠোয় ধরা ৬১০ টাকা। আরও প্রায় ৩০ মিনিট অপেক্ষার পর ওর পালা এলে দেখা গেল, ছোট হাত দুটো পৌঁছাচ্ছে না ট্রাক পর্যন্ত। পেছন থেকে একজন এসে বিক্রয়কর্মীর হাতে দিল ওর টাকা। বিপত্তি হলো ট্রাক থেকে পণ্য দেওয়ার পর। তেল, পেঁয়াজ, চিনি আর ডাল মিলিয়ে প্রায় ১০ কেজি ওজন। স্বাভাবিকভাবেই বুঝে নিতে সময় লাগছিল বেশি। \nএত ভারী ব্যাগ নিয়ে বাড়ি ফিরবে কেমন করে, জিজ্ঞাসা করলে জান্নাত বলল, ‘কী করব, আম্মু অসুস্থ। বাজার করার এত টাকা আমার আব্বুর তো নাই।’ এতটুকু মুঠোয় অতখানি ওজন সামলানো অসম্ভব দেখে লাইন থেকে দুজন এগিয়ে এসে ব্যাগসহ ওকে তুলে দিল ফুটপাতে।\nঢাকা শহরে চৈত্রের দুপুরে ৩৬ ডিগ্রি সেলসিয়াস তাপমাত্রার ভেতর দুই ঘণ্টা ধরে পথে দাঁড়িয়ে থাকায় ফরসা মুখটা তেতে উঠেছে জান্নাতের। ওর সঙ্গে কথা বলার সময় পেছন থেকে এগিয়ে এলেন এক নারী। তিনি জান্নাতের প্রতিবেশী। তিনি জানালেন, জান্নাতের মা সন্তানসম্ভবা। আজিমপুরে ছোট্ট একটা ঘর ভাড়া নিয়ে ফটোকপির দোকান চালান তার বাবা। করোনার জন্য ব্যবসার অবস্থা নড়বড়ে হয়ে গিয়েছে। গ্রামের বাড়ি গিয়েছেন জমি বিক্রি করে টাকা আনতে। তাই মা–বাবা দুজনের কেউই আসতে পারেননি টিসিবির লাইনে সাশ্রয়ী দামে পণ্য কিনতে।\nএতটুকু শিশু টিসিবির পণ্য নিতে পারে কি না, জানতে চাইলে বিক্রয় প্রতিনিধিদের একজন বললেন, ১৮ বছরের ছোট হলে তাদের কাছে বিক্রি করা নিষেধ। তবে অতটুকু শিশু ঘণ্টার পর ঘণ্টা রোদে দাঁড়িয়ে থাকার পর তাকে আর খালি হাতে ফিরিয়ে দেওয়া যায় না।\nব্যাগসহ পথে নিয়ে দাঁড় করিয়ে দেওয়ার পরও জান্নাতের পক্ষে তখনই বাড়িতে ফেরা সম্ভব হচ্ছিল না। নারীদের সারির পেছন দিকে আছেন তার আরেক প্রতিবেশী। তাঁরই ভরসায় জান্নাতের মা মেয়েকে পাঠিয়েছেন। তিনি পণ্য পেলে ফেরার সময় সঙ্গে নিয়ে যাবেন তাকে। এই বাজারে কত দিন চলবে, জানতে চাইলে জান্নাত হাতের আঙুল গুণে ঠিক হিসাব করে উঠতে পারল না। দুই হাত ছড়িয়ে বলল, অনেক দিন আব্বুকে তেল কিনতে হবে না।\nএকপর্যায়ে নীলক্ষেত আবাসিক এলাকার ফুটপাতে গজিয়ে ওঠা গাছের গায়ে হাত রেখে শরীরের ভারসাম্য রাখল শিশুটি। চোখেমুখে ভীষণ ক্লান্তি। তবে তেল, ডাল, পেঁয়াজ নিতে পারায় খুশি লেপ্টে আছে মুখে।\nদ্রব্যমূল্যের ঊর্ধ্বগতির বাজারে অসহায় মানুষের সীমাবদ্ধতার প্রতীক হয়ে রইল টিসিবির লাইনে দাঁড়িয়ে থাকা সাত বছরের এক ছোট্ট শিশু। দিন দিন বাড়ছে এমন সব মুখ।"
    },
    {
        "url": "https://www.prothomalo.com/bangladesh/%E0%A6%95%E0%A6%BE%E0%A6%B0%E0%A7%8D%E0%A6%A1-%E0%A6%AA%E0%A7%87%E0%A7%9F%E0%A7%87%E0%A6%93-%E0%A6%AD%E0%A7%8B%E0%A6%97%E0%A6%BE%E0%A6%A8%E0%A7%8D%E0%A6%A4%E0%A6%BF-%E0%A6%85%E0%A6%A8%E0%A7%87%E0%A6%95%E0%A7%87%E0%A6%87-%E0%A6%AC%E0%A6%9E%E0%A7%8D%E0%A6%9A%E0%A6%BF%E0%A6%A4",
        "title": "কার্ড পেয়েও ভোগান্তি, অনেকেই বঞ্চিত | প্রথম আলো",
        "meta_description": "সারা দেশে ট্রেডিং করপোরেশন অব বাংলাদেশের (টিসিবি) মাধ্যমে সাশ্রয়ী মূল্যে নিত্যপণ্য বিক্রি শুরু করেছে সরকার। বাজারের চেয়ে বেশ কম দামে ভোজ্যতেল, চিনি, ডাল ও পেঁয়াজ পেয়ে খুশি মানুষ।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F9db670c0-bf0d-4ded-b184-b09afeb855f9%2F3.PNG?auto=format%2Ccompress&fmt=webp&format=webp&w=576&dpr=1.3",
        "published_date": "2022-03-21T08:00:00",
        "keywords": [
            "টিসিবি",
            "বাণিজ্য মন্ত্রণালয়",
            "বাজারদর",
            "নিত্য পণ্য"
        ],
        "last_scraped": "2024-10-07T15:15:35.883842",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "সারা দেশে ট্রেডিং করপোরেশন অব বাংলাদেশের (টিসিবি) মাধ্যমে সাশ্রয়ী মূল্যে নিত্যপণ্য বিক্রি শুরু করেছে সরকার। বাজারের চেয়ে বেশ কম দামে ভোজ্যতেল, চিনি, ডাল ও পেঁয়াজ পেয়ে খুশি মানুষ।\nঅবশ্য এই কার্যক্রমের প্রথম দিন দুটি চিত্র দেখা গেছে। প্রথমত, ভিড় ছিল ব্যাপক। সরকারের দেওয়া ‘ফ্যামিলি কার্ড’ হাতে নিয়েও প্রচণ্ড রোদে ঘণ্টার পর ঘণ্টা লাইনে দাঁড়িয়ে থেকে মানুষকে পণ্য কিনতে হয়েছে। দ্বিতীয়ত, দরিদ্র ও নিম্ন আয়ের মানুষের অনেকে কার্ডই পাননি। তাঁদের কেউ কেউ তবু পণ্যের আশায় লাইনে দাঁড়িয়েছিলেন, কিন্তু শেষ পর্যন্ত পণ্য দেওয়া হয়নি। \nউত্তরের জেলা বগুড়ার উদাহরণটি দেওয়া যাক। গতকাল সকাল নয়টা থেকে বগুড়া সদরের ফাঁপোড় ইউনিয়ন পরিষদ চত্বরে টিসিবির পণ্য কিনতে অপেক্ষা করছিলেন স্থানীয় বাসিন্দা মোহাম্মদ আফসার (৬৬), যিনি পেশায় একজন ঠেলাগাড়ির চালক। আফসার প্রথম আলোকে বলেন, কার্ড পেতে তিনি স্থানীয় ইউপি (ইউনিয়ন পরিষদ) সদস্যকে ছবি ও জাতীয় পরিচয়পত্র দিয়েছিলেন। ইউপি সদস্য তাঁকে জানিয়েছেন, ইউনিয়নকে বরাদ্দের চেয়ে ৭০টি কার্ড কম দেওয়া হয়েছে। এ কারণে আফসার কার্ড পাননি। উল্লেখ্য, কার্ড ছাড়া লাইনে দাঁড়ানোয় আফসারকে পণ্য দেওয়া হয়নি।\nবিপরীতে একই ইউনিয়নের ২ নম্বর ওয়ার্ডের বাসিন্দা হাতেম আলী ও তাঁর ছেলে কার্ড পেয়েছেন। হাতেম বাংলাদেশ টেলিকমিউনিকেশন কোম্পানি লিমিটেডের (বিটিসিএল) তৃতীয় শ্রেণির কর্মচারী। তাঁর ছেলের কার্ডে পেশা হিসেবে আইনজীবী লেখা আছে। যদিও হাতেম দাবি করেন, ছেলে আসলে আইনজীবীর সহকারী।\nহাতেম আলী গতকাল সকাল ১০টার দিকে দুটি কার্ড হাতে নিয়ে পণ্য কিনতে যান টিসিবির ট্রাকের কাছে। তাঁর কার্ডটিতে পেশা হিসেবে শ্রমিক লেখা রয়েছে। তিনি এসব বিষয়ে কোনো কথা বলতে রাজি হননি।\nফাঁপোড় ইউনিয়ন পরিষদের চেয়ারম্যান মেহেদী হাসানের ব্যাখ্যা হলো, সরকারি কর্মচারী হলেও টিসিবির পণ্য ক্রয়ের জন্য কার্ড প্রদানে কোনো বাধা নেই। ‘খানা’ (যে কয় সদস্যের রান্না এক চুলায় হয়) আলাদা হলে একই পরিবারের একাধিক সদস্যকে টিসিবির কার্ড দেওয়া যায়। অনেকের কার্ড না পাওয়ার বিষয়ে তিনি বলেন, ওই ইউনিয়নে ভোটার প্রায় ৮ হাজার। অথচ কার্ড বরাদ্দ হয়েছে মাত্র ৩৭৫টি।\nদেশে চাল, ডাল, তেল, চিনিসহ নিত্যপণ্যের দাম ব্যাপকভাবে বেড়ে যাওয়ায় ১ কোটি পরিবারকে ‘ফ্যামিলি কার্ড’ দিচ্ছে সরকার। এই কার্ড দিয়ে একটি পরিবার দুই দফা ১১০ টাকা দরে দুই লিটার সয়াবিন তেল, ৫৫ টাকা দরে দুই কেজি চিনি, ৬৫ টাকা দরে দুই কেজি মসুর ডাল ও ৩০ টাকা কেজি দরে পাঁচ কেজি পেঁয়াজ কিনতে পারবে। প্রথম ধাপের কার্যক্রম চলবে ৩১ মার্চ পর্যন্ত। আগামী ৩ এপ্রিল শুরু হবে দ্বিতীয় ধাপের বিক্রি কার্যক্রম। তখন যুক্ত হবে ৫০ টাকা দরে দুই কেজি করে ছোলা।\nসারা দেশে গতকাল স্থানীয় প্রশাসন আনুষ্ঠানিকভাবে এই কার্যক্রম শুরু করে। রাজশাহী, নারায়ণগঞ্জ, বরিশাল, চুয়াডাঙ্গা, মৌলভীবাজার, বগুড়া, খুলনা, ময়মনসিংহ, জামালপুরসহ বিভিন্ন জেলায় কার্যক্রম পর্যবেক্ষণ করে দেখা যায়, কোথাও বিক্রি শুরু করতে দেরি হয়েছে, কোথাও ভিড় বেশি ছিল, তাই কেউ কেউ পণ্য পাননি। কোথাও কার্ড হাতে নিয়ে মানুষকে এক কেন্দ্র থেকে অন্য কেন্দ্রে দৌড়াতে হয়েছে।\nসাধারণ অভিযোগটি ছিল, কার্ড না পাওয়া। কেউ কেউ বলেছেন, কার্ড তৈরির দায়িত্বপ্রাপ্ত ইউপি চেয়ারম্যান ও সদস্যরা তাঁদের অনুসারী ও পছন্দের লোকদের কার্ড দিয়েছেন। এ ছাড়া টিসিবি এত দিন যে পণ্য বিক্রি করেছে, সেখানে সবার জন্য লাইনে দাঁড়ানোর সুযোগ ছিল। এখন রাজধানী ছাড়া অন্য জেলায় শুধু কার্ডধারীদের পণ্য দেওয়া হচ্ছে। ফলে বাকিদের সুযোগ থাকল না।\nবাংলাদেশ পরিসংখ্যান ব্যুরোর (বিবিএস) হিসাবে, দেশে পরিবারের (খানা) সদস্যসংখ্যা চারের চেয়ে কিছু বেশি। এক কোটি পরিবার মানে চার কোটি মানুষ। অর্থনীতিবিদেরা মনে করেন, করোনাকালে আয় কমা ও নিত্যপণ্যের মূল্যবৃদ্ধির কারণে দেশে ছয় থেকে সাত কোটি নিম্নবিত্ত এখন কষ্টে রয়েছে। এর মধ্যে সাড়ে তিন কোটির মতো দরিদ্র। বাকিরা ভঙ্গুর অবস্থানে থাকে (ভালনারেবল পুওর)।\nবেসরকারি সংস্থা সাউথ এশিয়ান নেটওয়ার্ক অন ইকোনমিক মডেলিংয়ের (সানেম) নির্বাহী পরিচালক সেলিম রায়হান প্রথম আলোকে বলেন, অনেকেই এখন সংকটে পড়েছেন, যাঁরা সরকারের কোনো ধরনের তালিকায় নেই। কিন্তু সহায়তা দরকার। তাঁদের জন্য একটি ব্যবস্থা থাকা প্রয়োজন। তিনি বলেন, এক কোটি পরিবারকে সাশ্রয়ী মূল্যে পণ্য দেওয়ার উদ্যোগটি প্রশংসনীয়। তবে এর আওতা বাড়াতে হবে।\nকার্ড নিয়েও খালি হাতে ফেরা\nনারায়ণগঞ্জ সদর উপজেলার ফতুল্লায় হক স্টিল মিল এলাকায় গতকাল বেলা ১১টার দিকে টিসিবির পণ্য বিক্রি কার্যক্রমের উদ্বোধন করেন বাণিজ্যসচিব তপন কান্তি ঘোষ। সেখানে গিয়ে কথা বলে জানা যায়, সকাল সাতটা থেকে শত শত নারী-পুরুষ লাইনে দাঁড়িয়ে ছিলেন। তীব্র গরমে তাঁরা অস্থির। বেলা দুইটার দিকে টিসিবির পণ্য শেষ হয়ে যায়। ফলে সকাল থেকে লাইনে দাঁড়িয়ে থাকা প্রায় ৩০ জন নারী-পুরুষকে খালি হাতে ফেরত যেতে হয়।\nহাফেজা আক্তার নামের একজন বলেন, ‘প্রচণ্ড রোদে চার ঘণ্টা লাইনে দাঁড়িয়ে থেকেও পণ্য পাইনি। এখানে মালামাল শেষ। তাই আমাদের অন্য জায়গায় যেতে বলেছে।’\nচুয়াডাঙ্গা পৌর এলাকায় তিনটি কেন্দ্রে গতকাল টিসিবির পণ্য বিক্রি হয়। দুটিতে সকাল নয়টায় পণ্য বিক্রি শুরুর কথা থাকলেও প্রায় তিন ঘণ্টা দেরি হয়। এ ছাড়া দূরদূরান্ত থেকে এসে অনেক কার্ডধারীকে খালি হাতে ফিরতে হয়। ভুক্তভোগীরা বলছেন, শুরুর দিন ৫০ শতাংশ কার্ডধারীকে পণ্য দেওয়া হবে, সে বিষয়টি তাঁদের জানানো হয়নি। তাঁরা প্রতিটি ওয়ার্ডে আলাদা কেন্দ্র খোলার দাবি জানান।\nচুয়াডাঙ্গা পৌর এলাকার রাহেলা খাতুন গার্লস একাডেমি কেন্দ্রে দুপুর সোয়া ১২টায় পণ্য বিক্রি শুরু হয়। এ সময় উপকারভোগীদের মধ্যে উত্তেজনা দেখা যায়। তবে পুলিশ পরিস্থিতি নিয়ন্ত্রণে আনে। শেখ ইখলাছ আলী নামের একজন ক্রেতা বলেন, প্রতিটি ওয়ার্ডে এক দিন করে পণ্য দিলে মানুষের এমন দুর্ভোগ পোহাতে হতো না।\nসচ্ছল এক পরিবারে দুই কার্ড\nমৌলভীবাজার সদর উপজেলার চাঁদনীঘাট ইউনিয়ন পরিষদ কার্যালয় প্রাঙ্গণে পণ্য বিক্রি শুরু হওয়ার একপর্যায়ে এক ব্যক্তি মোটরসাইকেলের দুই দিকে দুটি তেলের বোতল ও অন্যান্য পণ্য ঝুলিয়ে ফিরে যাচ্ছিলেন। বিষয়টি নজরে পড়ে উপজেলা নির্বাহী কর্মকর্তা (ইউএনও) সাবরীনা রহমানের। তিনি ওই ব্যক্তির সঙ্গে কথা বলে নিশ্চিত হন, তাঁর নাম মামুনুর রশীদ। তিনি একজন ব্যবসায়ী। তাঁর ও তাঁর স্ত্রীর নামে দুটি কার্ড বরাদ্দ হয়েছে।\nস্থানীয় ব্যক্তিরা জানিয়েছেন, ওই ব্যবসায়ী ও তাঁর পরিবার সচ্ছল। এ সময় তাঁর কার্ড বাতিল করে পণ্য ফিরিয়ে নেওয়া হয়।\nসাশ্রয়ী, তবে কর্মসময় নষ্ট\nবাজারে ভোজ্যতেলের লিটার যখন সরকার নির্ধারিত ১৬৮ টাকা, তখন টিসিবি একই তেল বিক্রি করছে ১১০ টাকায়। একই ভাবে বড় ছাড় পাওয়া যাচ্ছে চিনি ও ডালেও। সব মিলিয়ে এক দফা পণ্য নিতে পারলে মানুষের সাশ্রয় হয় অন্তত ২৩০ টাকা।\nঅবশ্য লাইনে দাঁড়ানো অনেকেই গতকাল বলেছেন, কার্ড পেয়েও পণ্য নিতে চার-পাঁচ ঘণ্টা লেগে যাওয়ায় তাঁদের কর্মসময় নষ্ট হয়। দেখা যাচ্ছে, সেখানে কিছু টাকা বাঁচাতে গিয়ে দিনের পুরো আয় থেকে বঞ্চিত হতে হচ্ছে।\nজামালপুর পৌরসভার পাথালিয়া পশ্চিমপাড়া এলাকায় টিসিবির একটি ট্রাকের পেছনে দাঁড়িয়েছিলেন অটোরিকশাচালক মো. সিদ্দিক। সকাল সাড়ে নয়টায় দাঁড়িয়ে এক ঘণ্টা পর ট্রাকের কাছে পৌঁছালে কর্তৃপক্ষ তাঁকে জানায়, সেখানে তাঁর নাম নেই। তিনি প্রথম আলোকে বলেন, ‘স্যাররে (ট্রাকে দায়িত্বরত ব্যক্তি) কাগজ দিলাম। দেইখা কইল, পশ্চিমপাড়া যাও গা। দৌড়ায় আইলাম পশ্চিমপাড়া। সেখান থাইকা কইতাছে যাও গা ছাতার মোড়ে। আবার ছাতার মোড় গেলাম। ছাতার মোড় থেকে আবার পশ্চিমপাড়া আইলাম। এই যে চার-পাঁচবার পাকটা পাড়লাম (দৌড়াদৌড়ি), এইডা কোনো হইল। দিনটাই তো কামাই (মাটি) হইল।’\nএদিকে কেউ কেউ বলছেন, একই কার্ডে তাঁরা যদি কম দামে চাল পেতেন, তাহলে তাঁদের কষ্ট কমত। খুলনা নগরের শশীভূষণ মাধ্যমিক বিদ্যালয়ের প্রধান ফটকে টিসিবির পণ্য কিনে ফেরার সময় আজিমুন্নেসা নামের এক প্রবীণ ব্যক্তি বলেন, ‘এত কষ্ট কইরে যেসব মাল পালাম, তাতে ভালো হুয়েছে; তবে সঙ্গে কডা চাল দিলি খাইয়ে বাঁচতাম।’\n[প্রতিবেদনটি তৈরিতে তথ্য দিয়ে সহায়তা করেছেন প্রথম আলোর সংশ্লিষ্ট জেলার প্রতিবেদক ও প্রতিনিধি]"
    },
    {
        "url": "https://www.prothomalo.com/bangladesh/district/%E0%A6%86%E0%A6%B6%E0%A6%AA%E0%A6%BE%E0%A6%B6%E0%A7%87%E0%A6%B0-%E0%A6%A6%E0%A7%87%E0%A6%B6%E0%A7%87%E0%A6%93-%E0%A6%AA%E0%A6%A3%E0%A7%8D%E0%A6%AF%E0%A7%87%E0%A6%B0-%E0%A6%A6%E0%A6%BE%E0%A6%AE-%E0%A6%AC%E0%A7%87%E0%A7%9C%E0%A7%87%E0%A6%9B%E0%A7%87-%E0%A6%A0%E0%A6%BE%E0%A6%95%E0%A7%81%E0%A6%B0%E0%A6%97%E0%A6%BE%E0%A6%81%E0%A6%93%E0%A7%9F%E0%A7%87-%E0%A6%AC%E0%A6%BE%E0%A6%A3%E0%A6%BF%E0%A6%9C%E0%A7%8D%E0%A6%AF%E0%A6%AE%E0%A6%A8%E0%A7%8D%E0%A6%A4%E0%A7%8D%E0%A6%B0%E0%A7%80",
        "title": "আশপাশের দেশেও পণ্যের দাম বেড়েছে: ঠাকুরগাঁওয়ে বাণিজ্যমন্ত্রী | প্রথম আলো",
        "meta_description": "ফ্যামিলি কার্ড বিতরণের নামে টাকা নেওয়ার অভিযোগ সম্পর্কে টিপু মুনশি বলেন, কার্ডের বিপরীতে টাকা নেওয়া হচ্ছে—এমন অভিযোগের ব্যাপারে তিনি জানেন না। তবে অভিযোগ পেলে ব্যবস্থা নেওয়া হবে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F05232c32-28f5-4af5-95d7-9c6bd308b022%2FThakurgaon_DH0597_20220321_Thakurgaon_TCB_02.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-21T18:58:00",
        "keywords": [
            "বাণিজ্যমন্ত্রী",
            "মূল্যবৃদ্ধি",
            "টিসিবি",
            "ঠাকুরগাঁও",
            "রংপুর বিভাগ"
        ],
        "last_scraped": "2024-10-07T15:15:53.842534",
        "source": "প্রথম আলো",
        "old": true,
        "author": "প্রতিনিধি",
        "content": "বাণিজ্যমন্ত্রী টিপু মুনশি বলেন, ‘বাজারদর আমরা সামাল দেওয়ার চেষ্টা করে যাচ্ছি। বাম দলগুলো কী উদ্দেশ্যে কর্মসূচি নিয়েছে, সেটা আমি জানি না। তবে তাদের বোঝা উচিত, আমাদের চেষ্টায় কোনো ত্রুটি নেই। আর তাদের আন্তর্জাতিক বাজারের অবস্থাটা ভেবে দেখা উচিত। আশপাশের দেশেও পণ্যের দাম বেড়েছে। রাজনীতি যদি শুধু রাজনীতির জন্য হয়, তবে আমার কিছু বলার নেই। আমার মনে হয়, বাম দলগুলো রাজনীতির জন্য রাজনীতি করছে। দেশের কথা চিন্তা করছে না।’\nআজ সোমবার দুপুরে ঠাকুরগাঁও জেলা সার্কিট হাউসে ফ্যামিলি কার্ডের মাধ্যমে টিসিবির পণ্য বিতরণের আগে সাংবাদিকদের প্রশ্নের জবাবে বাণিজ্যমন্ত্রী এসব কথা বলেন।\nফ্যামিলি কার্ড বিতরণের নামে টাকা নেওয়ার অভিযোগ সম্পর্কে টিপু মুনশি বলেন, কার্ডের বিপরীতে টাকা নেওয়া হচ্ছে—এমন অভিযোগের ব্যাপারে তিনি জানেন না। তবে অভিযোগ পেলে ব্যবস্থা নেওয়া হবে।\nপবিত্র রমজান মাসে দ্রব্যমূল্য বৃদ্ধির ব্যাপারে বাণিজ্যমন্ত্রী বলেন, দেশে পণ্যের যথেষ্ট মজুত আছে। আন্তর্জাতিক বাজারে যেসব পণ্যের দাম বেড়েছে, এখানে তার প্রভাব আছে। তারপরও ভ্যাট তুলে দেওয়ায় তেলের দাম এখন নিম্নমুখী। অনেক ক্রেতার প্রবণতা আছে রমজান শুরুর আগেই তাঁরা বেশি করে পণ্য কিনে রাখেন। এতে বাজারে প্রভাব পড়ে। ক্রেতারা যদি এটা না করেন, তাহলে বাজারে দাম বাড়ার কোনো কারণ নেই।\nফ্যামিলি কার্ড বিতরণ অনুষ্ঠানে জেলা প্রশাসক মাহবুবুর রহমান, পুলিশ সুপার জাহাঙ্গীর হোসেন, জেলা আওয়ামী লীগের সভাপতি মুহা. সাদেক কুরাইশী, সাধারণ সম্পাদক দীপক কুমার রায়, সদর উপজেলা আওয়ামী লীগের সভাপতি অরুনাংশু দত্ত প্রমুখ উপস্থিত ছিলেন।\nপরে বেলা সাড়ে তিনটার দিকে জেলা পরিষদ মিলনায়তনে ফ্যামিলি কার্ডের আওতায় টিসিবির পণ্য কিনতে আসা কয়েকজনের হাতে পণ্য তুলে দেন বাণিজ্যমন্ত্রী।"
    },
    {
        "url": "https://www.prothomalo.com/bangladesh/district/%E0%A6%AA%E0%A6%A3%E0%A7%8D%E0%A6%AF-%E0%A6%A8%E0%A6%BF%E0%A6%A4%E0%A7%87-%E0%A6%86%E0%A6%87%E0%A6%B8%E0%A7%87-%E0%A6%AA%E0%A6%BE%E0%A7%9F%E0%A7%87-%E0%A6%B6%E0%A6%BF%E0%A6%95%E0%A7%9C-%E0%A6%97%E0%A6%9C%E0%A6%BE%E0%A7%9F%E0%A7%87-%E0%A6%97%E0%A7%87%E0%A6%B2",
        "title": "‘পণ্য নিতে আইসে পায়ে শিকড় গজায়ে গেল’ | প্রথম আলো",
        "meta_description": "আসছে রমজান মাস উপলক্ষে খুলনা জেলায় এবার ভর্তুকি মূল্যে টিসিবির পণ্য পাচ্ছে ১ লাখ ৯১ হাজার ৭১৬টি পরিবার।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F6cad85dc-4bf4-4d47-b6ee-f98232181813%2FKhulna_DH0630_20220321_Khulna_TCB_22_3.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-21T19:09:00",
        "keywords": [
            "টিসিবি",
            "নিত্য পণ্য",
            "ভোগান্তি",
            "খুলনা সিটি",
            "খুলনা",
            "খুলনা বিভাগ"
        ],
        "last_scraped": "2024-10-07T15:16:13.990399",
        "source": "প্রথম আলো",
        "old": true,
        "author": "উত্তম মণ্ডল\t",
        "content": "খুলনার খালিশপুর জুট মিল মোড়ে নারী–পুরুষের বড়সড় জটলা। জটলা থেকে কিছুটা দূরে একটা দোকানের শাটারে হেলান দিয়ে দাঁড়িয়ে ছিলেন মরিয়ম বেগম। আঙুলে কর গুনতে গুনতে মুখ বিড়বিড় করে কী যেন বলছিলেন। কাছে যেতেই বলে উঠলেন, ‘হিসেব করে দেখলাম ২২০ টাকা বাঁচাতে এত ভোগান্তি। অসুস্থ শরীরে পাঁচ ঘণ্টা দাঁড়িয়ে আছি। কতক্ষণ পারা যায়! আগে জানলে কষ্ট করে কার্ডটা করাতাম না।’\nবাড়িতে কাজ ফেলে পণ্য নিতে আসা মরিয়ম ২২০ টাকা বাঁচার হিসাব পরিষ্কার করে জানালেন, বাজারে সয়াবিন তেলের লিটার ১৬০ করে, চিনি প্রতি কেজি ৮০ টাকা ও ডাল ১০০ টাকা করে। টিসিবির ট্রাক থেকে দুই লিটার তেল, দুই কেজি চিনি ও দুই কেজি ডাল কিনতে খরচ হয় ৪৬০ টাকা। ওই পরিমাণ পণ্য বাজার থেকে কিনতে লাগত ৬৮০ টাকা।\nবাজার পরিস্থিতি নিয়ন্ত্রণে রাখতে গতকাল রোববার থেকে প্রথম ধাপে স্বল্প মূল্যে নিত্যপণ্য বিক্রি শুরু করছে টিসিবি। আজ সোমবার দ্বিতীয় দিনের মতো ভর্তুকি মূল্যে টিসিবির পণ্য বিক্রি করা হয়। খুলনা নগরের ৫, ৬, ৭ ও ৮ নম্বর ওয়ার্ডের ১৬টি পয়েন্টে ১৬টি ট্রাকের মাধ্যমে এসব পণ্য বিক্রি করতে দেখা যায়। তবে পণ্য কিনতে এসে মরিয়মের মতো ভোগান্তির কথা জানালেন আরও অনেকে।\nবিরক্তি আর ক্লান্তি নিয়ে বিআইডিসি রোডের বাসিন্দা হামিদা বেগম বলেন, ‘এখানে ৫০০ মানুষির মালামাল দিবে। কড়া রোদে ঘণ্টার পর ঘণ্টা দাঁড়ায় আছি। এখনো ট্রাক আসলো না। আসার পরও নানা ঝামেলা হয়। জানিনে আজ কপালে কী আছে। গরিব যেদিক চায়, সাগর যেন শুকোয়ে যায়।’\nখালিশপুর জুট মিল থেকে কিছুটা সামনে খালিশপুরের খুলনা বিদ্যুৎকেন্দ্র। সেখানেও তখন ট্রাক এসে পৌঁছায়নি। নারী–পুরুষের দীর্ঘ লাইন। সেখানে বয়োবৃদ্ধ, নারী, শিশু, এমনকি অসুস্থ ব্যক্তিও ছিলেন টিসিবির গাড়ির অপেক্ষায়। সংরক্ষিত মহিলা কাউন্সিলর রহিমা আক্তারের হাতে সবুজ রঙের কার্ড থাকা মানুষদের ডেকে নিচ্ছেন। সেই কার্ড জমা নিয়ে গোলাপি রঙের কার্ড দিচ্ছেন। সময়মতো ট্রাক না আসায় কাউন্সিলের ওপরও ক্ষোভ ঝাড়ছিলেন কেউ কেউ।\nদিনমজুর আলামিন হাওলাদার বলেন, ‘আটটা থেকে দাঁড়িয়ে আছি। আগে জানলে এক বেলা কাজ করে আসতে পারতাম। সব দিকে শুধু লস।’ আলামিনের মুখের কথা কেড়ে নিয়ে রাজমিস্ত্রি মো. মিন্টু বলে উঠলেন, ‘গরিব মানষির আবার লস। কাজ বন্ধ কুইরে আসলাম। প্রথম দিন, যার নামে কার্ড সে ছাড়া হবে কি না এই চিন্তে ছিল। পণ্য নিতে আইসে তো পায়ে শিকড় গজায়ে গেল। তেল কিনতি আইসে তো তেল বাইর হইয়ে যাচ্ছে।’\nট্রাক দেরি করার কারণ সম্পর্কে টিসিবির পরিবেশক আবুল কাশেম প্রথম আলোকে বলেন, ‘সাতটার সময় আমরা সেখানে (নগরের বয়রা এলাকায় কেন্দ্রীয় খাদ্যগুদাম) গেছি। পণ্য অর্ধেক করে মাপা ছিল। বাকি অর্ধেক আমাদের মেপে নিতে হয়েছে। নগর, জেলা সব ট্রাক এক জায়গায়। প্রচুর ভিড়। একটার সময়ও অনেক ট্রাক সেখানে অপেক্ষায় আছে। অনেকেই মালামাল এখনো পায়নি। পণ্য ট্রাকে ওঠাতে এত সময় লাগলে আমরা জবাবদিহি করব কীভাবে।’\nআসছে রমজান মাস উপলক্ষে খুলনা জেলায় এবার ভর্তুকি মূল্যে টিসিবির পণ্য পাচ্ছে ১ লাখ ৯১ হাজার ৭১৬টি পরিবার। এর মধ্যে খুলনা নগরে আছে ৮৫ হাজার ৮০২ পরিবার। বাকি ১ লাখ ৫ হাজার ৯১৪ পরিবার জেলার নয়টি উপজেলায়।"
    },
    {
        "url": "https://www.prothomalo.com/bangladesh/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%B2%E0%A6%BE%E0%A6%87%E0%A6%A8%E0%A7%87-%E0%A6%B9%E0%A6%A0%E0%A6%BE%E0%A7%8E-%E0%A6%A6%E0%A7%87%E0%A6%96%E0%A6%BE-%E0%A6%AE%E0%A6%BE-%E0%A6%93-%E0%A6%A6%E0%A7%81%E0%A6%87-%E0%A6%AE%E0%A7%87%E0%A7%9F%E0%A7%87%E0%A6%B0",
        "title": "টিসিবির লাইনে হঠাৎ দেখা মা ও দুই মেয়ের | প্রথম আলো",
        "meta_description": "সুফিয়া বেগম, সাবিনা ইয়াসমিন ও লিপা আক্তার। এই তিন নারীর পরিচয় প্রথমজন মা, বাকি দুজন বোন। তিনজনেরই আলাদা সংসার। মা থাকেন উত্তরা ১৪ নম্বর সেক্টরে। তাঁর দুই মেয়ের মধ্যে ছোট মেয়ে লিপা থাকেন আধা কিলোমিটার দূরে সেক্টরের বাইরে। ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F17e4d5ad-4591-45b5-a627-01e1088c6ab1%2FWHATSAPP_IMAGE_2022_03_21_AT_111425_PM112026.JPG?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-22T14:40:00",
        "keywords": [
            "টিসিবি",
            "অর্থনৈতিক সংকোচন",
            "মূল্যবৃদ্ধি",
            "নিত্য পণ্য"
        ],
        "last_scraped": "2024-10-07T15:16:33.025413",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "সুফিয়া বেগম, সাবিনা ইয়াসমিন ও লিপা আক্তার। এই তিন নারীর পরিচয় প্রথমজন মা, বাকি দুজন বোন। তিনজনেরই আলাদা সংসার। মা থাকেন উত্তরা ১৪ নম্বর সেক্টরে। তাঁর দুই মেয়ের মধ্যে ছোট মেয়ে লিপা থাকেন আধা কিলোমিটার দূরে সেক্টরের বাইরে। আর বড় মেয়ে সাবিনা থাকেন সেক্টর থেকে প্রায় দেড় কিলোমিটার দূরে পাকুরিয়া এলাকায়। গতকাল সোমবার দুপুরে মা ও দুই মেয়ের হঠাৎ দেখা হয়ে যায় উত্তরা ১২ নম্বর সেক্টরের খেলার মাঠে।\nতিনজনই সেখানে যান টিসিবির ভ্রাম্যমাণ ট্রাক থেকে সাশ্রয়ী মূল্যে পণ্য কিনতে। এভাবে দেখা হয়ে যাবে, সেটি তাঁরা কেউ আগে থেকে জানতেন না।\nসুফিয়া বেগম উত্তরার একটি অফিসে খাবার রান্না করেন। তাঁর স্বামী শাহেদ আলী ডাব বিক্রি করেন। সাবিনা গৃহিণী, তাঁর স্বামী আইয়ুব আলী স্যানিটারি মিস্ত্রি। দৈনিক আয় ৬০০ টাকা। লিপাও গৃহিণী, তাঁর স্বামী আবদুল সালাম একটি কোম্পানির বিক্রয়কর্মী। বেতন মাসে সাড়ে ৯ হাজার টাকা। সাবিনার এক মেয়ে ও এক ছেলে। লিপার এক ছেলে।\nমা ও দুই মেয়ের সঙ্গে যখন কথা হয়, তখন বেলা প্রায় একটা। টিসিবির ট্রাক থেকে পণ্য কিনতে সাড়ে ১১টার দিকে প্রথমে আসেন বড় মেয়ে সাবিনা। কিছুক্ষণ পর তাঁর দেখা হয় ছোট বোন লিপার সঙ্গে। ট্রাকের অপেক্ষায় থাকা দুই বোন যখন গল্প করছিলেন, হঠাৎই দেখতে পান সেখানে তাঁদের মা–ও এসেছেন।\nমা সুফিয়া বেগম প্রথম আলোকে বলেন, তাঁর চারজনের সংসার। এর মধ্যে তিনজনই (তিনি নিজে, স্বামী ও এক ছেলে) রোজগার করেন। তবু সংসার চলে না। কয়েক দিন ধরে তাঁর শরীর ভালো যাচ্ছে না। চিকিৎসার খরচও যোগ হয়েছে। এর আগে কখনো টিসিবির লাইনে দাড়ানো হয়নি তাঁর।\nঅসুস্থ শরীর নিয়ে টিসিবির লাইনে দাঁড়িয়ে মা পণ্য কিনবেন, এটি ভেবে খারাপ লাগছিল বড় মেয়ে সাবিনার। তিনি প্রথম আলোকে বলেন, ‘মাকে একটু যে সাহায্য করব, সেই উপায়ও আমার নাই। আমার স্বামীর তিন দিন কাজ থাকে তো দুই দিন থাকে না। কী যে একটা অবস্থা!’\nমাসখানেক আগে মায়ের বাসায় গিয়ে কয়েক কেজি আটা দিয়ে এসেছেন বলে জানালেন ছোট মেয়ে লিপা। তিনি প্রথম আলোকে বললেন, গত কয়েক মাস ওএমএস (খাদ্য অধিদপ্তরের আওতাধীন খোলাবাজারে বিক্রি কার্যক্রম। চালের কেজি ৩০ টাকা) থেকে চাল কিনছেন তাঁরা। আর তেল, ডাল, পেঁয়াজ, চিনি কেনেন টিসিবি থেকে। কষ্ট করে দাঁড়িয়ে থাকতে হলেও টিসিবি থেকে কিনলে কিছুটা সাশ্রয় হয়। তিনি জানান, তাঁর এক সন্তান, বয়স প্রায় দেড় বছর। ছেলেকে বাসায় একা রেখে অন্য কোথাও কাজ করা এখন তাঁর জন্য কঠিন হয়ে গেছে।\nদুই বোন কথায় কথায় জানালেন, সংসারের খরচ কুলাতে না পেরে তাঁদের মেজ বোন সালমা ঢাকা ছেড়ে শ্বশুরবাড়ি ময়মনসিংহের মুক্তাগাছা চলে গেছেন। সালমার স্বামী আশরাফুল এখন একটি মেসে থাকছেন।\nমা ও দুই মেয়ের সঙ্গে কথা আর এগোল না ট্রাক চলে আসায়। উত্তরা ১২ নম্বর সেক্টরে গতকাল টিসিবির ট্রাক যখন এসে পৌঁছায়, ততক্ষণে বেলা প্রায় দুইটা। ট্রাক থামে মাঠের ঠিক সামনে। আর মা–মেয়েরা অপেক্ষা করছিলেন মাঠের পেছনের দিকে। দূর থেকে ট্রাক দেখেই অন্যদের সঙ্গে তাঁরাও সেদিকে ছুটে যান। তবে অসুস্থ শরীর নিয়ে সুফিয়া ও কোলে সন্তান নিয়ে সাবিনা কিংবা লিপা কেউই জোরে হাঁটতে পারেননি। ফলে নারীদের লাইনে তাঁদের জায়গা হয় সবার পেছনে।\nতবে ট্রাক দেরিতে আসায় বিক্রির শুরুতে ভিড় কম ছিল। নারীদের লাইনে ছিল ৩১ জন ও পুরুষদের লাইনে ছিল ২৭ জন। মা–মেয়েরা পণ্য কেনার সুযোগ পান বেলা তিনটার দিকে।\nউত্তরা ১২ নম্বর সেক্টরে গতকাল টিসিবির পণ্য নিয়ে যান পরিবেশক মেসার্স মিশাল এন্টারপ্রাইজ। ট্রাকে ছিল ১ হাজার কেজি করে ছোলা ও পেঁয়াজ, ৫০০ কেজি করে মসুর ডাল (মোটা দানা) ও চিনি এবং ২৫০ বোতল (দুই লিটারের বোতল) সয়াবিন তেল। একজন ক্রেতা সর্বোচ্চ পাঁচ কেজি পেঁয়াজ, চার কেজি ছোলা, দুই কেজি করে মসুর ডাল ও চিনি এবং এক বোতল সয়াবিন তেল কিনতে পারেন। বিক্রেতারা পণ্যগুলো প্যাকেজ আকারে বিক্রি করেন। সব পণ্যের একটি প্যাকেজের দাম ৮১০ টাকা।\nটিসিবির পরিবেশকের বিক্রয় প্রতিনিধি শরিফুল ইসলাম প্রথম আলোকে বলেন, তেল, চিনি, ডাল ও পেঁয়াজের সঙ্গে ছোলা যুক্ত হওয়ায় ট্রাকে পণ্য ওঠাতে অন্য দিনের চেয়ে ১০ থেকে ১৫ মিনিট বেশি সময় লেগেছে। আর রাস্তার যানজটের কারণেও ট্রাক আসতে দেরি হয়েছে।\nবিকেল চারটার দিকেও সেখানে পণ্য বিক্রি হচ্ছিল, তখন নারীদের লাইনে ৯৭ জন ও পুরুষদের লাইনে ৭৮ জন দাঁড়ানো ছিলেন। সময় গড়ানোর সঙ্গে সঙ্গে ভিড়ও বাড়ছিল।\nগত রাত আটটায় বিক্রেতা শরিফুল ইসলাম মুঠোফোনে প্রথম আলোকে বলেন, পণ্য না পেয়ে প্রায় ২০ থেকে ২৫ জন নারী-পুরুষ ফিরে গেছেন। বিক্রি শেষ হয় সন্ধ্যা সাড়ে সাতটায়।\nসরকার গত রোবার প্রতি লিটারে বোতলজাত সয়াবিন তেলের দাম ১৬৮ থেকে ৮ টাকা কমিয়ে ১৬০ টাকা নির্ধারণ করে দিয়েছে। আর প্রতি পাঁচ লিটার সয়াবিন তেলের বোতলের দাম ৩৫ টাকা (লিটারে সাত টাকা) কমিয়ে ৭৬০ টাকা নির্ধারণ করেছে। খোলা সয়াবিনের ক্ষেত্রে লিটারে সাত টাকা কমিয়ে নতুন দাম ঠিক করা হয়েছে ১৩৬ টাকা।\nতবে বিক্রেতারা বলছেন, ভোক্তাপর্যায়ে সরকার নির্ধারিত দামে বিক্রি হতে আরও কয়েক দিন লাগতে পারে। এর কারণ কোম্পানিগুলো নতুন দরে পণ্য এখনো বাজারজাত শুরু করেনি।\nকারওয়ান বাজারের কিচেন মার্কেটের নিচতলার মুদিদোকান আবদুর রব এন্টারপ্রাইজে গতকাল প্রতি লিটার খোলা সয়াবিন তেল ১৫৫ টাকায় বিক্রি হয়। বিক্রেতা মো. পলাশ প্রথম আলোকে বলেন, ‘কেনা দাম ১৫৪ টাকা ৪২ পয়সা। বিক্রি করছি ১৫৫ টাকায়। সামনে কম দামের তেল বাজারে আসবে।’"
    },
    {
        "url": "https://www.prothomalo.com/bangladesh/%E0%A6%9A%E0%A6%9F%E0%A7%8D%E0%A6%9F%E0%A6%97%E0%A7%8D%E0%A6%B0%E0%A6%BE%E0%A6%AE%E0%A7%87-%E0%A6%B0%E0%A7%8D%E0%A6%AF%E0%A6%BE%E0%A6%AC%E0%A7%87%E0%A6%B0-%E0%A6%85%E0%A6%AD%E0%A6%BF%E0%A6%AF%E0%A6%BE%E0%A6%A8%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%89%E0%A6%A6%E0%A7%8D%E0%A6%A7%E0%A6%BE%E0%A6%B0",
        "title": "চট্টগ্রামে র‌্যাবের অভিযানে টিসিবির পণ্য উদ্ধার | প্রথম আলো",
        "meta_description": "চট্টগ্রামের সিমেন্ট ক্রসিং কাঁচাবাজারে অভিযান চালিয়ে একটি গুদাম থেকে টিসিবির পণ্য উদ্ধার করেছে র‍্যাব। আজ মঙ্গলবার ভোররাতে বাজারের গাউছিয়া স্টোরে অভিযান শুরু করেন র‍্যাবের সদস্যরা। দুপুর ১২টায় অভিযান শেষে উদ্ধার হয় ২ হাজার লিটার সয়াবিন তেল, ৫০০ কেজি চিনি ও ৫০০ কেজি মসুর ডাল।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F5b92eb3f-8d85-4730-8cf7-d586a749ed72%2FCTG_Rab.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-22T17:13:00",
        "keywords": [
            "টিসিবি",
            "চট্টগ্রাম",
            "অভিযান",
            "নিত্য পণ্য",
            "র‌্যাপিড অ্যাকশন ব্যাটালিয়ন"
        ],
        "last_scraped": "2024-10-07T15:16:52.654074",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "চট্টগ্রামের সিমেন্ট ক্রসিং কাঁচাবাজারে অভিযান চালিয়ে একটি গুদাম থেকে টিসিবির পণ্য উদ্ধার করেছে র‍্যাব। আজ মঙ্গলবার ভোররাতে বাজারের গাউছিয়া স্টোরে অভিযান শুরু করেন র‍্যাবের সদস্যরা। দুপুর ১২টায় অভিযান শেষে উদ্ধার হয় ২ হাজার লিটার সয়াবিন তেল, ৫০০ কেজি চিনি ও ৫০০ কেজি মসুর ডাল।\nটিসিবির পণ্য উদ্ধারের বিষয়টি নিশ্চিত করেছেন র‍্যাব-৭–এর উপ-অধিনায়ক মেজর মো. মোস্তফা জামান। প্রথম আলোকে তিনি বলেন, গোপন সংবাদের ভিত্তিতে এ অভিযান চালানো হয়েছে। অভিযানের পর গাউছিয়া স্টোরের মালিক জসিম সওদাগর, টিসিবির ডিলার মো. রাশেদ ও মো. নুরুউল্লাহ নামের এক ব্যক্তিকে আটক করা হয়েছে। তাঁদের বিরুদ্ধে আইনগত ব্যবস্থা নেওয়া হচ্ছে। নিয়ম অনুযায়ী মামলা করে পুলিশে সোপর্দ করা হবে।\nবেলা ১১টার দিকে ঘটনাস্থলে গিয়ে দেখা যায়, বস্তায় বস্তায় চিনি ও ডাল গুদামে পড়ে আছে। কিছু তেল বোতল থেকে বের করে রাখা হয়েছে বড় ড্রামে। আবার কিছু তেল ছিল বোতলে। পরে র‍্যাবের সদস্যরা এসব পণ্য ট্রাকে তুলে নিয়ে যান।কাঁচাবাজারের নিরাপত্তাকর্মী মো. নাছির প্রথম আলোকে বলেন, গতকাল সোমবার রাতে গাউছিয়া স্টোরের মালিক জসিম সওদাগর এসব পণ্য নিয়ে আসেন। শ্রমিকেরা এসব মালামাল গুদামে ঢুকিয়ে রাখেন। কিন্তু রাত একটার দিকে পুলিশ চলে আসে। পরে শ্রমিকেরা চলে যান। আবার আজ ভোররাতে র‍্যাব সদস্যরা এসে গুদামে অভিযান চালান।\nচট্টগ্রামে গত রোববার থেকে ভর্তুকি মূল্যে পণ্য বিক্রি শুরু করেছে টিসিবি। নগরের ৪১টি ওয়ার্ড ও ১৫টি উপজেলায় তেল, চিনি, মসুর ডাল বিক্রি হচ্ছে। তবে দুই দিনের মধ্যেই ডালের মজুত প্রায় শেষ হয়ে যাচ্ছে। জেলা প্রশাসনের হাতে এখন মসুর ডাল আছে ৪০ মেট্রিক টন। কিন্তু চাহিদা অন্তত এক হাজার মেট্রিক টনের। এ বিষয়ে অতিরিক্ত জেলা প্রশাসক (সার্বিক) মু. মাহমুদ উল্লাহ প্রথম আলোকে বলেন, ডালের মজুত শেষ হয়ে আসছে। যা আছে, তা দিয়ে দুই দিন চলবে। টিসিবি জানিয়েছে, আজ রাতেই ডাল আসবে।\nচট্টগ্রাম জেলায় ৫ লাখ ৩৫ হাজার ৮২টি পরিবারকে টিসিবির পণ্য কিনতে কার্ড দেওয়ার প্রক্রিয়া চলছে। প্রথম কিস্তিতে নগরের ৪১টি ওয়ার্ডে পণ্য বিক্রি করা হবে। প্রতিদিন অন্তত ৫০০ পরিবার পণ্য পাবে। প্রতিটি পরিবার ১১০ টাকা দামে ২ লিটার সয়াবিন তেল, ৫৫ টাকা দামে ২ কেজি চিনি, ৬৫ টাকা দামে ২ কেজি মসুর ডাল একসঙ্গে কিনতে পারবে। নগরের বাইরে ১৫টি পৌরসভা ও ১৫টি উপজেলায় পণ্য বিক্রি চলবে।"
    },
    {
        "url": "https://www.prothomalo.com/bangladesh/district/%E0%A6%B8%E0%A6%BF%E0%A6%B0%E0%A6%BE%E0%A6%9C%E0%A6%97%E0%A6%9E%E0%A7%8D%E0%A6%9C%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%95%E0%A7%87%E0%A6%A8%E0%A6%BE%E0%A6%B0-%E0%A6%95%E0%A6%BE%E0%A6%B0%E0%A7%8D%E0%A6%A1-%E0%A6%A4%E0%A7%88%E0%A6%B0%E0%A6%BF%E0%A6%A4%E0%A7%87-%E0%A6%9F%E0%A6%BE%E0%A6%95%E0%A6%BE-%E0%A6%A8%E0%A7%87%E0%A6%93%E0%A7%9F%E0%A6%BE%E0%A6%B0-%E0%A6%85%E0%A6%AD%E0%A6%BF%E0%A6%AF%E0%A7%87%E0%A6%BE%E0%A6%97",
        "title": "সিরাজগঞ্জে টিসিবির পণ্য কেনার কার্ড তৈরিতে টাকা নেওয়ার অভিযোগ | প্রথম আলো",
        "meta_description": "মঙ্গলবার সকাল থেকে ভুক্তোভোগী নারীদের অভিযোগের একটি ভিডিও সামাজিক যোগাযোগমাধ্যম ফেসবুকে ছড়িয়ে পড়েছে। সেখানে ওই নারীরা তাঁদের কাছ থেকে নেওয়া টাকা ফেরতসহ কাউন্সিলর মিরা বেগমের শাস্তির দাবি জানিয়েছেন।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2Ff2d50fda-f977-4509-a76f-f228d8e28bd0%2FKhulna_DH0630_20220320_Khulna_tcb_9.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-22T23:10:00",
        "keywords": [
            "অনিয়ম",
            "দুর্নীতি",
            "টিসিবি",
            "সিরাজগঞ্জ সদর",
            "সিরাজগঞ্জ",
            "রাজশাহী বিভাগ"
        ],
        "last_scraped": "2024-10-07T15:17:11.142560",
        "source": "প্রথম আলো",
        "old": true,
        "author": "প্রতিনিধি",
        "content": "সিরাজগঞ্জে ট্রেডিং করপোরেশন অব বাংলাদেশের (টিসিবি) পণ্যের ক্রেতাদের পরিচিতি কার্ড তৈরি করতে টাকা নেওয়ার অভিযোগ পাওয়া গেছে। সিরাজগঞ্জ পৌরসভার ১০, ১১ ও ১২ নম্বর ওয়ার্ডের সংরক্ষিত নারী কাউন্সিলর মোছা. মিরা বেগম জনপ্রতি ২০০ টাকা করে আদায় করছেন বলে অভিযোগ করেছেন ভুক্তভোগী কয়েকজন নারী।\nমঙ্গলবার সকাল থেকে ভুক্তোভোগী নারীদের অভিযোগের একটি ভিডিও সামাজিক যোগাযোগমাধ্যম ফেসবুকে ছড়িয়ে পড়েছে। সেখানে ওই নারীরা তাঁদের কাছ থেকে নেওয়া টাকা ফেরতসহ কাউন্সিলর মিরা বেগমের শাস্তির দাবি জানিয়েছেন।\nপৌরসভা ও স্থানীয় সূত্রে জানা গেছে, সরকারি সিদ্ধান্ত অনুযায়ী তালিকা তৈরি করে কার্ডের মাধ্যমে নির্দিষ্ট ব্যক্তিদের কাছে টিসিবির পণ্য বিক্রি করা হচ্ছে। এ লক্ষ্যে সিরাজগঞ্জ পৌরসভার ১০, ১১ ও ১২ নম্বর ওয়ার্ডে ২ হাজার ১০০ জনের তালিকা তৈরি করা হয়েছে। আর এ তালিকা তৈরির দায়িত্বে ছিলেন সংশ্লিষ্ট ওয়ার্ডের কাউন্সিলররা। ১০, ১১ ও ১২ নম্বর ওয়ার্ডের সংরক্ষিত নারী কাউন্সিলর মিরা বেগম প্রত্যেক ব্যক্তির কাছ থেকে কার্ড তৈরিতে ২০০ করে টাকা নিয়েছেন।\n১২ নম্বর ওয়ার্ডের হাওয়া বেগম ও জোস্না বেগম প্রথম আলোকে বলেন, মিরা বেগম কার্ড বাবদ তাঁদের কাছ থেকে ২০০ করে টাকা নিয়েছেন। পরে জানতে পারেন, সরকার এ কার্ড বিনা মূল্যে দিয়েছেন। এমন সবার কাছ থেকেই টাকা নিয়েছেন তিনি।তবে কাউন্সিলর মোছা. মিরা বেগম প্রথম আলোকে বলেন, ‘একটি মহল এমন অপপ্রচার করছে। আমার বিরুদ্ধে ষড়যন্ত্র করা হচ্ছে। নারীদের দিয়ে এমন ভিডিও করে ফেসবুকে ছড়িয়ে দেওয়া হচ্ছে। আমার মানসম্মান ক্ষুণ্ন করার জন্য এমন কথা বলানো হচ্ছে।’\nসিরাজগঞ্জ পৌরসভার মেয়র সৈয়দ আবদুর রউফ বলেন, টিসিবির পণ্যের ক্রেতাদের তালিকা তৈরির জন্য নিম্ন আয়ের পরিবারের কাছে থেকে টাকা নেওয়া চরম অন্যায়। অভিযোগ প্রমাণিত হলে তাঁর বিরুদ্ধে প্রয়োজনীয় আইনগত ব্যবস্থা নেওয়া হবে।\nসিরাজগঞ্জ সদর উপজেলা নির্বাহী কর্মকর্তা ও উপজেলা টিসিবির পণ্য বিক্রি ব্যবস্থাপনা কমিটির সভাপতি মাশুকাতে রাব্বি বলেন, টিসিবির পণ্য বিক্রির জন্য ক্রেতার তালিকা তৈরিতে অর্থ আদায়ের কোনো সুযোগ নেই। অবৈধভাবে অর্থ আদায় করা হলে তদন্ত করে প্রয়োজনীয় ব্যবস্থা নেওয়া হবে।"
    },
    {
        "url": "https://www.prothomalo.com/bangladesh/%E0%A6%AA%E0%A6%95%E0%A7%87%E0%A6%9F%E0%A7%87-%E0%A6%AF%E0%A6%BE-%E0%A6%86%E0%A6%9B%E0%A7%87-%E0%A6%A4%E0%A6%BE%E0%A6%A4%E0%A7%87-%E0%A6%B9%E0%A6%AC%E0%A7%87-%E0%A6%A8%E0%A6%BE-%E0%A6%86%E0%A6%B0%E0%A6%93-%E0%A6%B2%E0%A6%BE%E0%A6%97%E0%A6%AC%E0%A7%87-%E0%A6%A4%E0%A6%BE%E0%A6%87-%E0%A6%86%E0%A6%AC%E0%A6%BE%E0%A6%B0-%E0%A6%9F%E0%A6%BE%E0%A6%95%E0%A6%BE-%E0%A6%A7%E0%A6%BE%E0%A6%B0",
        "title": "পকেটে যা আছে তাতে হবে না, আরও লাগবে, তাই আবার টাকা ধার | প্রথম আলো",
        "meta_description": "বনানী কবরস্থানে মালির কাজ করেন আবদুর রহমান। গতকাল মঙ্গলবার বেলা সোয়া একটার দিকে পরিচিত একজনের কাছে খবর পান, বনানী কাঁচাবাজারের পাশে টিসিবির পণ্য নিয়ে ট্রাক এসেছে। তখন তাঁর পকেটে ছিল মাত্র ২১০ টাকা। আরেক মালি মামুনকে অনেক বলেকয়ে ৫০০ টাকা ধার নিয়ে ছুটে যান টিসিবির ট্রাকের কাছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2Fd3b1c416-93bc-484a-b932-8c1c8e526166%2FWHATSAPP_IMAGE_2022_03_22_AT_101847_PM102729.JPG?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-23T11:09:00",
        "keywords": [
            "টিসিবি",
            "নিত্য পণ্য",
            "মূল্যবৃদ্ধি",
            "মূল্যস্ফীতি",
            "অর্থনৈতিক সংকোচন"
        ],
        "last_scraped": "2024-10-07T15:17:31.912117",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "বনানী কবরস্থানে মালির কাজ করেন আবদুর রহমান। গতকাল মঙ্গলবার বেলা সোয়া একটার দিকে পরিচিত একজনের কাছে খবর পান, বনানী কাঁচাবাজারের পাশে টিসিবির পণ্য নিয়ে ট্রাক এসেছে। তখন তাঁর পকেটে ছিল মাত্র ২১০ টাকা। আরেক মালি মামুনকে অনেক বলেকয়ে ৫০০ টাকা ধার নিয়ে ছুটে যান টিসিবির ট্রাকের কাছে।\nঠিক যেখানটায় টিসিবির (ট্রেডিং করপোরেশন অব বাংলাদেশ) ট্রাক এসে থেমেছে, সেখান থেকে কবরস্থানের দূরত্ব প্রায় এক কিলোমিটার। হেঁটে এই পথটুকু পাড়ি দিয়ে ট্রাকের সামনে আসার পর জানতে পারেন পণ্য বিক্রি হচ্ছে ‘প্যাকেজ’ পদ্ধতিতে। অর্থাৎ ট্রাকে থাকা সয়াবিন তেল, মসুর ডাল (মোটা দানা), চিনি, পেঁয়াজ, ছোলা ও খেজুর—এই ছয় পণ্য নির্ধারিত পরিমাণে একসঙ্গে কিনতে হবে। লাগবে সর্বমোট ৯৪০ টাকা। কিন্তু ধার করার পরও তাঁর পকেটে আছে ৭১০ টাকা। পরে আবার কবরস্থানে ফিরে যান। যাঁর কাছ থেকে ৫০০ টাকা ধার করেছিলেন, সেই মামুনের দ্বারস্থ হন আবার।\nমামুন আর আবদুর রহমানের বাড়ি একই এলাকায়, চাঁদপুরের মতলবে। বাড়িতে গতকালই কিছু টাকা পাঠানোর কথা ছিল মামুনের, সেটি জানতেন আবদুর রহমান। আরও ৫০০ টাকা ধার দেওয়া নিয়ে প্রথমে কিছুটা আপত্তি করলেও পরে দিতে রাজি হন মামুন। সেই টাকা নিয়ে আবার কবরস্থান এলাকা থেকে বনানী কাঁচাবাজার পর্যন্ত যেতে হয় তাঁকে। ভাগ্য ভালো তাঁর, লাইন তখন খুব একটা দীর্ঘ ছিল না। ঘণ্টাখানেকের মধ্যেই পণ্য কেনার সুযোগ পান তিনি।\nবনানী কবরস্থান ব্যবস্থাপনার দায়িত্বে ঢাকা উত্তর সিটি করপোরেশন। আবদুর রহমান সিটি করপোরেশনের কর্মী নন। তবে সারা দিন সেখানেই পড়ে থাকেন। কেউ জিয়ারত করতে গিয়ে স্বজনের কবরের চারপাশের আগাছা পরিষ্কারের জন্য বা কবরের পাশে ফুলগাছ লাগানোর কাজ দিলে সেটি করে দেন তিনি। ওই ব্যক্তি ‘খুশিমনে’ যা দেন, সেটিই তাঁর মজুরি। দিনে ৫০০ থেকে ৬০০ টাকা হাতে আসে তাঁর।\nগতকাল দুপুরে টিসিবির পণ্য কেনার পর কথা হয় আবদুর রহমানের সঙ্গে। তিনি প্রথম আলোকে বলেন, স্ত্রী ও এক ছেলেকে নিয়ে বাড্ডা নতুনবাজার এলাকায় একটি বাসায় ‘সাবলেট’ (সহভাড়াটে) থাকেন। এক কক্ষের জন্য ভাড়া দিতে হয় পাঁচ হাজার টাকা। তাঁর ছেলে সপ্তম শ্রেণি পর্যন্ত গ্রামের একটি স্কুলে পড়েছে। অভাব-অনটনের কারণে পড়াশোনা চালিয়ে যেতে পারেনি। এখন তাঁর সঙ্গে কবরস্থানে মালির কাজ করে। তিনি জানান, তাঁর দুই মেয়ের বিয়ে হয়েছে। বড় মেয়ে চাঁদপুরের মতলবে স্বামীর সঙ্গে থাকে। ছোট মেয়ে স্বামীর সঙ্গে গাজীপুরের টঙ্গীতে থাকেন।\nবনানীতে টিসিবির পরিবেশক ছিল মেসার্স নুহাশ স্টোর। টিসিবির দেওয়া তালিকা অনুযায়ী, গতকাল তাদের পণ্য বিক্রি করার কথা ছিল কড়াইল বস্তিসংলগ্ন টিঅ্যান্ডটির আনসার ক্যাম্প এলাকায়। প্রথম আলোর এই প্রতিবেদক গতকাল দুপুর ১২টায় প্রথমে আনসার ক্যাম্প এলাকায় যান। তখন সেখানে ৩০ জনের মতো নারী-পুরুষ টিসিবির ট্রাকের জন্য অপেক্ষায় ছিলেন। তাঁদের কেউ কেউ এসেছিলেন সকাল নয়টায়। বেলা একটা পর্যন্ত টিসিবির পণ্যবাহী ট্রাক সেখানে না যাওয়ায় একেক করে লোকজন ফিরে যেতে থাকেন। সেখানে টিসিবির ট্রাক না যাওয়ার কারণ জানতে ঢাকা উত্তর সিটির ১৯ নম্বর ওয়ার্ডের কাউন্সিলরের কার্যালয়ে (কড়াইল বস্তির ওই অংশ ১৯ নম্বর ওয়ার্ডের আওতাধীন) যোগাযোগ করেন এই প্রতিবেদক। কার্যালয় থেকে জানানো হয়, ট্রাক দেওয়া হয়েছে বনানী কাঁচাবাজারের পেছনে কাউন্সিলর কার্যালয়ের সামনে। বেলা দেড়টায় দিকে সেখানে গিয়ে দেখা যায়, টিসিবির ট্রাক পণ্য বিক্রির প্রস্তুতি নিচ্ছে।\nটিসিবির পরিবেশকের বিক্রয় প্রতিনিধি শহিদুল ইসলাম প্রথম আলোকে বলেন, কাউন্সিলর কার্যালয় থেকে বনানী কাঁচাবাজারে আসতে বলা হয়েছে।\nহঠাৎ স্থান পরিবর্তনের বিষয়ে ১৯ নম্বর ওয়ার্ডের কাউন্সিলর মফিজুর রহমান প্রথম আলোকে বলেন, গত রোববার বনানী টিঅ্যান্ডটি মাঠে দেওয়া হয়েছে। আজকেও (গতকাল) যদি আবার সেখানে দেওয়া হয়, তাহলে অন্য এলাকার লোকজন বঞ্চিত হবে। সবাইকে সুযোগ দিতেই স্থান পরিবর্তন করেছেন তাঁরা।\nঢাকার দুই সিটিতে এখন শুক্রবার ও সরকারি বন্ধের দিন ছাড়া প্রতিটি ওয়ার্ডে টিসিবির ট্রাকে করে পণ্য বিক্রি করা হচ্ছে। তবে ওয়ার্ডের কোন জায়গায় ট্রাক যাবে, প্রতিদিন তা ঠিক করেন সংশ্লিষ্ট ওয়ার্ডের কাউন্সিলর। তবে একেক দিন একেক জায়গায় ট্রাক যাওয়া নিয়ে ক্রেতাদের মধ্যে দুই ধরনের প্রতিক্রিয়াই রয়েছে। কেউ বলছেন এতে ভোগান্তি বাড়ে। আবার কেউ বলছেন প্রতিদিন একই জায়গায় গেলে সবাই পণ্য কেনার সুযোগ পান না। ঘুরেফিরে কিছু লোক প্রায় প্রতিদিনই পণ্য কিনে বাড়তি দামে বিভিন্ন দোকানে তা বিক্রি করে দেন। এতে যাঁদের প্রয়োজন, তাঁরা বঞ্চিত হন।\nগতকাল টিসিবির একেকটি ট্রাকে ১ হাজার কেজি করে পেঁয়াজ ও ছোলা, ৫০০ কেজি করে চিনি ও ডাল, ২৫০ বোতল (২ লিটারের) সয়াবিন তেল ও ২৫০ কেজি খেজুর দেওয়া হয়েছে। একেকজন ক্রেতার কাছে পাঁচ কেজি করে পেঁয়াজ ও ছোলা, দুই কেজি করে চিনি ও ডাল, এক বোতল সয়াবিন তেল ও এক কেজি খেজুর বিক্রি করা হচ্ছে। সব পণ্যের সমন্বিত এ প্যাকেজের দাম পড়ছে ৯৪০ টাকা।\nটিসিবির দেওয়া নির্দেশনা অনুযায়ী একেকজন ক্রেতার কাছে চার কেজি করে ছোলা বিক্রি করার কথা। কিন্তু বনানীতে টিসিবির পরিবেশক মেসার্স নুহাশ স্টোরের বিক্রয় প্রতিনিধিরা পাঁচ কেজি করে ছোলা বিক্রি করেন। এ বিষয়ে বনানীতে টিসিবির পরিবেশকের বিক্রয় প্রতিনিধি শহিদুল ইসলামের দাবি, ক্রেতাদের অনুরোধে পাঁচ কেজি করে বিক্রি করছেন তাঁরা।\nতবে পণ্য কিনতে যাওয়া অনেকেই ‘প্যাকেজ’ পদ্ধতি নিয়ে আপত্তি তুলেছেন। কারণ, প্যাকেজের আওতা বড় হওয়ায় প্রায় এক হাজার টাকা খরচ হচ্ছে। যাঁর যে পণ্য প্রয়োজন, তিনি যাতে সেই পণ্য কিনতে পারেন, সেই ব্যবস্থা চান তাঁরা।"
    },
    {
        "url": "https://www.prothomalo.com/bangladesh/%E0%A6%AF%E0%A6%BE%E0%A6%9A%E0%A7%8D%E0%A6%9B%E0%A6%BF%E0%A6%B2%E0%A7%87%E0%A6%A8-%E0%A6%AC%E0%A7%8D%E0%A6%AF%E0%A6%AC%E0%A6%B8%E0%A6%BE%E0%A6%B0-%E0%A6%95%E0%A6%BE%E0%A6%9C%E0%A7%87-%E0%A6%AA%E0%A6%A5%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%9F%E0%A7%8D%E0%A6%B0%E0%A6%BE%E0%A6%95-%E0%A6%A6%E0%A7%87%E0%A6%96%E0%A7%87%E0%A6%87-%E0%A6%A6%E0%A6%BE%E0%A6%81%E0%A7%9C%E0%A6%BE%E0%A6%B2%E0%A7%87%E0%A6%A8-%E0%A6%B2%E0%A6%BE%E0%A6%87%E0%A6%A8%E0%A7%87",
        "title": "যাচ্ছিলেন ব্যবসার কাজে, পথে টিসিবির ট্রাক দেখেই দাঁড়ালেন লাইনে | প্রথম আলো",
        "meta_description": "আতর-টুপি বেচে কোনোরকমে সংসার চলে আনোয়ার হোসাইনের। গতকাল মঙ্গলবার বিকেলে পকেটে এক হাজার টাকা নিয়ে পাইকারি দরে আতর-টুপি কিনতে হেঁটে রাজধানীর গোলাপবাগের বাসা থেকে গুলিস্তান যাচ্ছিলেন। পথে মতিঝিলের হাটখোলায় সেন্ট্রাল উইমেন্স কলেজের সামনে টিসিবির ট্রাক দেখে থেমে যান সাশ্রয়ী মূল্যে পণ্য কিনতে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2Fa691d0e1-b763-4adb-be5a-98c0466e56aa%2F20220322_SH_0003072136.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-23T19:53:00",
        "keywords": [
            "টিসিবি",
            "মূল্যবৃদ্ধি",
            "নিত্য পণ্য",
            "মূল্যস্ফীতি"
        ],
        "last_scraped": "2024-10-07T15:17:56.556998",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "আতর-টুপি বেচে কোনোরকমে সংসার চলে আনোয়ার হোসাইনের। গতকাল মঙ্গলবার বিকেলে পকেটে এক হাজার টাকা নিয়ে পাইকারি দরে আতর-টুপি কিনতে হেঁটে রাজধানীর গোলাপবাগের বাসা থেকে গুলিস্তান যাচ্ছিলেন। পথে মতিঝিলের হাটখোলায় সেন্ট্রাল উইমেন্স কলেজের সামনে টিসিবির ট্রাক দেখে থেমে যান সাশ্রয়ী মূল্যে পণ্য কিনতে।\nপণ্য কেনার লাইনে দাঁড়িয়ে আনোয়ার বললেন, ‘লাইন ছোট দেখলাম, তেল-ডালের জন্য দাঁড়াইয়া গেলাম।’\nপঞ্চাশোর্ধ্ব আনোয়ার হোসাইনের পরিবার পাঁচ সদস্যের। আগে গুলিস্তানের ফুটপাতে তিনি জুতা বিক্রি করতেন। করোনার সময় এই ব্যবসা ছাড়তে বাধ্য হন। উল্টো সংসারের খরচ জোগাতে আড়াই লাখ টাকার মতো ধারদেনা হয়ে যায় তাঁর। এর মধ্যে পাইলসের সমস্যা ধরা পড়ে তাঁর। বছরখানেক ঠিকমতো কাজই করতে পারেননি। \nআনোয়ার হোসাইন জানান, তাঁর পরিবার সবশেষ গরুর মাংস খেয়েছে গত কোরবানির ঈদে। বাচ্চারা গরুর মাংস খেতে চায়। কিন্তু চাইলেই তো আর সব হয় না!\nআনোয়ারের মতো আড়াই শ জন গতকাল টিসিবির গাড়ি থেকে পণ্য কিনেছেন। সেখানে ট্রাক এসে পৌঁছায় বেলা সাড়ে ১১টার দিকে। বিক্রি শেষ হয় সন্ধ্যা সাতটায়। তখনো পুরুষদের লাইনে অপেক্ষায় ছিলেন ছয়জন, নারীদের লাইনে সাতজন। খালি হাতে ফেরত যাওয়া নারীদের মধ্যে ছিলেন মায়া জাহাঙ্গীর। তিনি বলেন, গরম, ধাক্কাধাক্কির মধ্যে ছয় ঘণ্টা বেশি দাঁড়িয়ে ছিলেন। তাঁর আক্ষেপ, ‘অল্পের জন্য পেলাম না। আরেক দিন দাঁড়াইতে হইবে।’\nমায়া জাহাঙ্গীরের দাবি, দুপুর ১২টার দিকে প্রথমে লাইনে দাঁড়িয়েছিলেন। কিন্তু কড়া রোদের কারণে একবার লাইন ছেড়ে ছায়ায় যান। এ সময় অন্য নারীরা তাঁকে লাইনের আগের জায়গায় আর ঢুকতে দেননি। লাইনের একেবারে শেষে গিয়ে দাঁড়াতে হয় তাঁকে। তিনি জানান, স্বামীর দারোয়ানের কাজ করে বেতন পায় মাসে ৮ হাজার টাকা। তাঁর এক ছেলে টুকটাক কাজ করে কিছু আয় করে। কোনো রকমে সংসার চলে।\nটিসিবির এই লাইনে চার ঘণ্টা দাঁড়িয়ে পণ্য হাতে পান গৃহিণী জরিনা বেগম। তারপরও তিনি কাঁদছিলেন। পরে নিজেকে কিছুটা সামলে নিয়ে বললেন, ‘পেঁয়াজ অর্ধেকই পচা। দেড় শ টাকাই লস।’\nহাটখোলায় টিসিবির পরিবেশক মেহেদী এন্টারপ্রাইজের বিক্রয় প্রতিনিধি সোহেল রানা বলেন, মাঝে তিন দিন (গত বৃহস্পতিবার, শুক্রবার ও শনিবার) সরকারি বন্ধ থাকায় গুদামে পড়েছিল পেঁয়াজ। বস্তার ভেতর থাকায় পেঁয়াজ কিছুটা নষ্ট হয়ে গেছে। টিসিবি থেকে এগুলোই দিয়েছে।"
    },
    {
        "url": "https://www.prothomalo.com/bangladesh/district/%E0%A6%AC%E0%A6%BF%E0%A6%A8%E0%A6%BE-%E0%A6%AE%E0%A7%82%E0%A6%B2%E0%A7%8D%E0%A6%AF%E0%A7%87%E0%A6%B0-%E0%A6%95%E0%A6%BE%E0%A6%B0%E0%A7%8D%E0%A6%A1%E0%A7%87-%E0%A6%9F%E0%A6%BE%E0%A6%95%E0%A6%BE-%E0%A6%86%E0%A6%A6%E0%A6%BE%E0%A7%9F",
        "title": "বিনা মূল্যের কার্ডে টাকা আদায় | প্রথম আলো",
        "meta_description": "রংপুরের গঙ্গাচড়া উপজেলার কোলকোন্দ ইউনিয়নে টিসিবির পণ্যের কার্ড দেওয়ার সময় ২০০-২৫০ টাকা করে আদায় করা হয়েছে। ওই ইউনিয়ন পরিষদের (ইউপি) চেয়ারম্যান ও সদস্যরা (মেম্বার) অবৈধভাবে নিম্ন আয়ের লোকজনের কাছ থেকে ওই টাকা নিয়েছেন বলে অভিযোগ উঠেছে। এ ঘটনায় গতকাল মঙ্গলবার জেলা প্রশাসক বরাবরে লিখিত অভিযোগ দেওয়া হয়েছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-01%2F2087bf8b-f89d-4005-a374-edaf66f1fe4d%2F8b598b09ca90d40f057d57cb1617c2f2_5aeb3009f2e64.jpg?auto=format%2Ccompress&fmt=webp&format=webp&w=300&dpr=1.3",
        "published_date": "2022-03-23T13:59:00",
        "keywords": [
            "বদরগঞ্জ",
            "তারাগঞ্জ",
            "রংপুর বিভাগ",
            "টিসিবি",
            "গঙ্গাচড়া"
        ],
        "last_scraped": "2024-10-07T15:18:19.148575",
        "source": "প্রথম আলো",
        "old": true,
        "author": "প্রতিনিধি",
        "content": "রংপুরের গঙ্গাচড়া উপজেলার কোলকোন্দ ইউনিয়নে টিসিবির পণ্যের কার্ড দেওয়ার সময় ২০০-২৫০ টাকা করে আদায় করা হয়েছে। ওই ইউনিয়ন পরিষদের (ইউপি) চেয়ারম্যান ও সদস্যরা (মেম্বার) অবৈধভাবে নিম্ন আয়ের লোকজনের কাছ থেকে ওই টাকা নিয়েছেন বলে অভিযোগ উঠেছে। এ ঘটনায় গতকাল মঙ্গলবার জেলা প্রশাসক বরাবরে লিখিত অভিযোগ দেওয়া হয়েছে।\nকোলকোন্দ ইউপির দক্ষিণ কোলকোন্দ গ্রামের পাঁচ ব্যক্তি এ অভিযোগ দিয়েছেন। এর অনুলিপি দেওয়া হয়েছে গঙ্গাচড়া উপজেলা নির্বাহী কর্মকর্তাকেও।\nলিখিত অভিযোগে উল্লেখ করা হয়েছে, টিসিবির পণ্য সংগ্রহের জন্য এই ইউপিতে ২ হাজার ৬৩৯ জনকে ফ্যামিলি কার্ড দেওয়া হয়। কিন্তু কার্ড দেওয়ার আগে ২০০-২৫০ টাকা করে নেওয়া হয়েছে অনেকের কাছ থেকে। ওই টাকা ইউপি চেয়ারম্যান আবদুর রউফের নির্দেশে ইউপি সদস্যরা তুলেছেন। ওই টাকার কোনো রসিদ দেওয়া হয়নি। তবে কতজনের কাছ থেকে টাকা নেওয়া হয়েছে, তা লিখিত অভিযোগে উল্লেখ করা হয়নি।\nগত সোমবার ওই কার্ড নিয়ে পীরেরহাট বাজারের বিতরণকেন্দ্রে টিসিবির পণ্য তুলতে গিয়ে কার্ডধারীরা টাকা নেওয়ার কথা আলোচনা করেন। এ সময় বিষয়টি জানাজানি হয়। অনেকে টাকা আদায়ের ঘটনায় চিৎকার-চেঁচামেচি শুরু করলে তখন উপজেলা প্রশাসনের লোকজন তাঁদের শান্ত করেন। এ ঘটনা তদন্ত করে জড়িত ব্যক্তিদের বিরুদ্ধে আইনগত ব্যবস্থা নেওয়ার দাবি জানিয়েছেন অভিযোগকারীরা।\nমাস্টারপাড়া গ্রামের শান্তনা রানী বলেন, ‘হামরা কার্ড কি মাগনায় পাছি। কার্ড নেওয়ার সময় মেম্বার ২৫০ টাকা নেছে। এ্যালা মাল (টিসিবির পণ্য) নিবার আসিয়া এত ঝামলা ক্যান! গরিবের শান্তি একটেও নাই।’\nদক্ষিণ কোলকোন্দ পূর্বপাড়া গ্রামের গোলাপী বেগম বলেন, ‘মোরোটে হামার এলাকার মিজান মেম্বার কার্ড দিবার সময় খরচের কথা কয়া ২০০ টাকা নিছে। টাকা ছাড়া কার্ড দিবার চাছলো না। বাইধ্য (বাধ্য) হয়া টাকা দিয়া কার্ড নিছুন।’\nমাস্টারপাড়া গ্রামের কার্ডধারী অন্তত ২০ জনের অভিযোগ, তাঁদের কাছ থেকে চেয়ারম্যান ও মেম্বাররা ২০০-২৫০ টাকা করে নেওয়ার পর টিসিবির কার্ড দিয়েছেন। গ্রামের যাঁরা টাকা দিতে পারেননি, তাঁরা কার্ডও পাননি।\nএ বিষয়ে ইউনিয়ন পরিষদের ৮ নম্বর ওয়ার্ডের সদস্য মিজানুর রহমান বলেন, টিসিবি পণ্যের কার্ড দেওয়ার সময় চেয়ারম্যানের নির্দেশে সব ওয়ার্ডের মেম্বাররা কার্ডপ্রতি ২০০ টাকা করে তুলেছেন। এটা চৌকিদারি ট্যাক্স। এটা ঘুষ নয়। টাকাটা তাঁরা চেয়ারম্যানকে দিয়েছেন।\nইউপি চেয়ারম্যান আবদুর রউফ বলেন, ‘চৌকিদারি ট্যাক্স কেউ দেয় না। তাই টিসিবির কার্ড দিয়ে ট্যাক্স নিতে আমি বলেছি। কিন্তু এখন মনে হচ্ছে কার্ড দিয়ে ট্যাক্স তোলা ঠিক হয়নি।’\nইউপির সাবেক চেয়ারম্যান সোহরাব আলী বলেন, সরকারি নীতিমালা অনুযায়ী ইউনিয়ন পরিষদে ট্যাক্স নির্ধারণ কমিটি রয়েছে। রেজল্যুশন করে সেই ট্যাক্স তুলতে হয়। সরকারি বিধি মোতাবেক বার্ষিক টিনের চালার বাড়ির ট্যাক্স হবে ২০, টিনের বাড়ি ৪০ ও পাকাবাড়ির ৫০ টাকা। উপযুক্ত রসিদ দিয়ে সেই টাকা তুলতে হয়। কিন্তু গরিব মানুষের কাছে ২০০ বা ২৫০ টাকা করে নেওয়া কোনো ট্যাক্স আদায়ের আওতায় পড়ে? এই উদ্যোগকে নেতিবাচক প্রশ্নের মুখে দাঁড় করিয়েছেন এই ইউনিয়ন পরিষদের চেয়ারম্যান ও মেম্বাররা।\nগঙ্গাচড়া উপজেলা নির্বাহী কর্মকর্তা এরশাদ উদ্দিন বলেন, চৌকিদারি ট্যাক্সের জন্য ২০০ টাকা কেন তোলা হলো, তা চেয়ারম্যানকে জিজ্ঞেস করতে হবে। তবে কার্ড দিয়ে টাকা নেওয়ার কোনো লিখিত অভিযোগ তাঁর হাতে এখনো আসেনি।"
    },
    {
        "url": "https://www.prothomalo.com/bangladesh/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%95%E0%A7%87-%E0%A6%86%E0%A6%B0%E0%A6%93-%E0%A6%B6%E0%A6%95%E0%A7%8D%E0%A6%A4%E0%A6%BF%E0%A6%B6%E0%A6%BE%E0%A6%B2%E0%A7%80-%E0%A6%95%E0%A6%B0%E0%A6%BE%E0%A6%B0-%E0%A6%B8%E0%A7%81%E0%A6%AA%E0%A6%BE%E0%A6%B0%E0%A6%BF%E0%A6%B6-%E0%A6%B8%E0%A6%82%E0%A6%B8%E0%A6%A6%E0%A7%80%E0%A7%9F-%E0%A6%95%E0%A6%AE%E0%A6%BF%E0%A6%9F%E0%A6%BF%E0%A6%B0",
        "title": "টিসিবিকে আরও শক্তিশালী করার সুপারিশ সংসদীয় কমিটির | প্রথম আলো",
        "meta_description": "অসাধু ব্যবসায়ীরা যাতে দ্রব্যমূল্য বাড়াতে না পারেন, সে জন্য টিসিবিকে আরও শক্তিশালী করার সুপারিশ করেছে জাতীয় সংসদের সরকারি প্রতিষ্ঠান কমিটি।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F09ceffea-eed3-44b2-ae58-55e7e9380583%2FJamalpur_DH0563_20220320_Jamalpur_pic_1.jpg?rect=0%2C10%2C4624%2C3083&auto=format%2Ccompress&fmt=webp&format=webp&w=640&dpr=1.3",
        "published_date": "2022-03-23T18:46:00",
        "keywords": [
            "টিসিবি",
            "বাণিজ্য",
            "সরকার",
            "রাজধানী ঢাকা"
        ],
        "last_scraped": "2024-10-07T15:18:40.611930",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "কারসাজির মাধ্যমে অসাধু ব্যবসায়ীরা যাতে দ্রব্যমূল্য বাড়াতে না পারেন, সে জন্য সরকারি সংস্থা ট্রেডিং করপোরেশন অব বাংলাদেশকে (টিসিবি) আরও শক্তিশালী করার সুপারিশ করেছে জাতীয় সংসদের সরকারি প্রতিষ্ঠান কমিটি।\nআজ বুধবার জাতীয় সংসদ ভবনে অনুষ্ঠিত কমিটির বৈঠকে এই সুপারিশ করা হয়। বৈঠক শেষে কমিটির সভাপতি আ স ম ফিরোজ সাংবাদিকদের বলেন, ব্যবসায়ীরা অন্যায়ভাবে ভোজ্যতেলের দাম বাড়িয়ে লজ্জাজনক কাজ করেছেন। পুরো দেশবাসীকে লজ্জায় ফেলেছেন। সরকার এ বিষয়ে ব্যবস্থা নিয়ে তেলের দাম কমিয়েছে। ভোক্তা অধিকার অভিযান চালিয়েছে। টিসিবি মানুষের কাছে পণ্য পৌঁছে দিয়েছে।\nআ স ম ফিরোজ বলেন, কমিটি টিসিবিকে আরও শক্তিশালী করতে বলেছে। এ জন্য লোকবল বাড়ানো, বিভাগে বিভাগে গুদাম তৈরি, অর্থ বরাদ্দ বাড়ানো, আমদানিকারকদের কাছ থেকে টিসিবি যেন সরাসরি পণ্য কিনতে পারে, সে ব্যবস্থা করার সুপারিশ করেছে কমিটি।\nহঠাৎ রডের দাম বেড়ে যাওয়া নিয়েও বৈঠকে আলোচনা হয়। কমিটির সভাপতি সাংবাদিকদের বলেন, রডের দাম কেন বেড়েছে, তা সাত দিনের মধ্যে জানাতে বলা হয়েছে। গুরুত্বপূর্ণ এই নির্মাণসামগ্রীর দাম বাড়ার পেছনে সিন্ডিকেট কাজ করছে কি না, তা খুঁজে দেখতে হবে।"
    },
    {
        "url": "https://www.prothomalo.com/bangladesh/capital/%E0%A6%9A%E0%A6%BE%E0%A6%B0-%E0%A6%98%E0%A6%A3%E0%A7%8D%E0%A6%9F%E0%A6%BE-%E0%A6%85%E0%A6%AA%E0%A7%87%E0%A6%95%E0%A7%8D%E0%A6%B7%E0%A6%BE-%E0%A6%A4%E0%A6%AC%E0%A7%81-%E0%A6%AB%E0%A6%BF%E0%A6%B0%E0%A6%A4%E0%A7%87-%E0%A6%B9%E0%A6%B2%E0%A7%8B-%E0%A6%96%E0%A6%BE%E0%A6%B2%E0%A6%BF-%E0%A6%B9%E0%A6%BE%E0%A6%A4%E0%A7%87",
        "title": "চার ঘণ্টা অপেক্ষা, তবু ফিরতে হলো খালি হাতে | প্রথম আলো",
        "meta_description": "সাশ্রয়ী মূল্যে পণ্য কিনতে সকাল নয়টার দিকে রাজধানীর যাত্রাবাড়ীর দয়াগঞ্জ মোড়ে টিসিবির ট্রাকের সামনে নারীদের লাইনে এসে দাঁড়ান ষাটোর্ধ্ব হাসনা বেগম। ততক্ষণে তাঁর সামনে পণ্য হাতে পাওয়ার অপেক্ষায় অন্তত ৯০ জন। বেলা গড়িয়ে যখন একটা, তখনো ট্রাকের নাগাল পাননি হাসনা। ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F11ef3d90-ed58-4b8e-b313-4279bc501362%2F20220312_SH_0030060146.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-13T12:26:00",
        "keywords": [
            "রাজধানী ঢাকা",
            "বিশেষ সংবাদ",
            "টিসিবি",
            "মূল্যবৃদ্ধি",
            "বাজার দর",
            "অনিয়ম",
            "বাজার",
            "রাজধানী",
            "ঢাকা"
        ],
        "last_scraped": "2024-10-07T15:18:57.164692",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "সাশ্রয়ী মূল্যে পণ্য কিনতে সকাল নয়টার দিকে রাজধানীর যাত্রাবাড়ীর দয়াগঞ্জ মোড়ে টিসিবির ট্রাকের সামনে নারীদের লাইনে এসে দাঁড়ান ষাটোর্ধ্ব হাসনা বেগম। ততক্ষণে তাঁর সামনে পণ্য হাতে পাওয়ার অপেক্ষায় অন্তত ৯০ জন। বেলা গড়িয়ে যখন একটা, তখনো ট্রাকের নাগাল পাননি হাসনা। এই সময়ে লাইনে থাকা নারীদের মধ্যে বলাবলি হচ্ছিল তেলের বোতল শেষ হয়ে গেছে। তবু হাসনা বেগম আশায় ছিলেন, ডাল-চিনি-পেঁয়াজ নিয়ে তো বাসায় ফিরতে পারবেন। তবে গতকাল শনিবার তপ্ত রোদে সাড়ে চার ঘণ্টা অপেক্ষার পর খালি হাতেই ফিরতে হয়েছে তাঁকে।\nদয়াগঞ্জ মোড় থেকে প্রায় ১৮ কিলোমিটার দূরে মিরপুরের রূপনগরের চিত্রও ছিল অনেকটা এমনই। এখানেও তেলের চাহিদা বেশি থাকায় তা আগেই শেষ হয়ে যায়। এই এলাকার ‘ট’ ব্লক বস্তির পাশে টিসিবির ট্রাকের সামনে ঘণ্টার পর ঘণ্টা দাঁড়িয়ে থেকে অন্তত ৮৩ জন নারী ও পুরুষ কাঙ্ক্ষিত পণ্য নিয়ে ঘরে যেতে পারেননি।\nটিসিবি পরিবেশকের বিক্রয় প্রতিনিধিরা বলছেন, নিত্যপণ্যের দাম বাড়ায় প্রতিনিয়ত মানুষের চাপ বাড়ছে। তবে চাহিদা বেশি ভোজ্যতেলের। একটি ট্রাকে দুই থেকে আড়াই শ জনের জন্য পণ্য থাকে। কিন্তু মানুষ আসেন চার-পাঁচ শ। ফলে পরিস্থিতি সামাল দেওয়া যাচ্ছে না।\nদয়াগঞ্জ মোড়ে বেলা পৌনে দুইটার দিকে আবার কথা হয় হাসনা বেগমের সঙ্গে। আক্ষেপ করে তিনি প্রথম আলোকে বলেন, হঠাৎ সব জিনিসের দাম বেড়ে যাওয়ায় তুলনামূলক কম দামে পণ্য কিনতে এসেছিলেন। কিন্তু কপালে কিছুই জুটল না।\nদয়াগঞ্জ মোড়ে টিসিবির ট্রাক থেকে পণ্য কিনতে এসে খালি হাতে ফিরতে হয়েছে ৪৫ থেকে ৫০ জন নারী-পুরুষকে। তাঁদের কেউ কেউ সাড়ে চার ঘণ্টা অপেক্ষার পরও কোনো পণ্য পাননি।\nএকজন ব্যক্তি টিসিবির ট্রাক থেকে সাশ্রয়ী মূল্যে সর্বোচ্চ দুই লিটার তেল, দুই কেজি চিনি, দুই কেজি ডাল ও পাঁচ কেজি পেঁয়াজ কিনতে পারেন। আর প্রতিটি ভ্রাম্যমাণ ট্রাকে শুক্রবার ছাড়া সপ্তাহের বাকি দিনগুলোর জন্য বরাদ্দ থাকে ৫০০ লিটার তেল, ১ হাজার কেজি পেঁয়াজ এবং ৫০০ কেজি করে চিনি ও মসুর ডাল।\nদয়াগঞ্জ মোড়ে প্রথম আলোর এই প্রতিবেদক সাড়ে চার ঘণ্টা ছিলেন। পণ্য সরবরাহের ক্ষেত্রে অব্যবস্থাপনার কারণেও ক্রেতাদের অনেকে ক্ষোভ প্রকাশ করেন। কে কার আগে পণ্য নেবেন, তা নিয়ে লাইনে দাঁড়ানো মানুষের মধ্যে শুরু থেকে শেষ পর্যন্ত হট্টগোল লেগেই ছিল।\nপণ্য সরবরাহের দায়িত্বে থাকা মোহাম্মদ সেলিম প্রথম আলোকে বলেন, তেলের দাম বাড়ার পর থেকে মানুষের লাইন বাড়ছে। এখন লাইনে মারামারিও হচ্ছে। মাঝেমধ্যে সামাল দেওয়া যায় না।\nএদিকে মিরপুরের সেকশন-৬–এর রূপনগর এলাকায় টিসিবির ভ্রাম্যমাণ ট্রাক গতকাল যেখানে অবস্থান করছিল, তার পাশেই ছিল বস্তি। এখানে মূলত বস্তির বাসিন্দারাই এসব পণ্যের ক্রেতা। তবে নিম্নবিত্ত পরিবারের অনেকে এখন ট্রাকের সামনে লাইনে দাঁড়াচ্ছেন। গতকাল লাইনে থাকার বেসরকারি প্রতিষ্ঠানের এক কর্মী বললেন, তিনি যে টাকা বেতন পান, তাতে সংসার চলছে না। বাজার নিয়ন্ত্রণে সরকারকে আরও কঠোর হওয়ার অনুরোধ জানান তিনি।\nপণ্য কিনতে বেলা সোয়া দুইটার দিকে এসেছিলেন গৃহিণী আসমা বেগম। তখনো নারীদের সারিতে পণ্যের জন্য অপেক্ষায় ছিলেন প্রায় ৭০ জন। এ সময় লাইনে থাকা অন্য নারীরা আসমাকে বলেন, ‘আইজকা আর লাভ নাই। আমরাই পাইমু কিন্যা ঠিক নাই।’"
    },
    {
        "url": "https://www.prothomalo.com/bangladesh/capital/%E0%A6%AA%E0%A7%81%E0%A6%B2%E0%A6%BF%E0%A6%B6%E0%A7%87%E0%A6%B0-%E0%A6%97%E0%A6%BE%E0%A7%9C%E0%A6%BF%E0%A6%A4%E0%A7%87-%E0%A6%AA%E0%A6%A3%E0%A7%8D%E0%A6%AF-%E0%A6%93%E0%A6%A0%E0%A6%BE%E0%A6%A8%E0%A7%8B%E0%A6%B0-%E0%A6%9B%E0%A6%AC%E0%A6%BF-%E0%A6%A4%E0%A7%8B%E0%A6%B2%E0%A6%BE%E0%A7%9F-%E0%A6%B9%E0%A7%87%E0%A6%A8%E0%A6%B8%E0%A7%8D%E0%A6%A4%E0%A6%BE",
        "title": "পুলিশের গাড়িতে পণ্য ওঠানোর ছবি তোলায় হেনস্তা | প্রথম আলো",
        "meta_description": "সরকারি সংস্থা টিসিবির কম দামের নিত্যপণ্য পুলিশ নিয়ে নেওয়ার ঘটনার ভিডিও চিত্র ধারণ করতে গিয়ে হেনস্তার শিকার হয়েছেন প্রথম আলোর প্রতিবেদক ফয়জুল্লাহ। গতকাল শনিবার দুপুর ১২টার দিকে ঢাকার হাতিরঝিলের পাগলা মাজার এলাকায় এ ঘটনা ঘটে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F3639d4a2-1a6e-46ac-b6e2-c25ad3cb4e97%2F4.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-13T12:30:00",
        "keywords": [
            "রাজধানী ঢাকা",
            "বিশেষ সংবাদ",
            "টিসিবি",
            "মূল্যবৃদ্ধি",
            "বাজার দর",
            "অনিয়ম",
            "পুলিশ",
            "বাজার"
        ],
        "last_scraped": "2024-10-07T15:19:15.310461",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "সরকারি সংস্থা টিসিবির কম দামের নিত্যপণ্য পুলিশ নিয়ে নেওয়ার ঘটনার ভিডিও চিত্র ধারণ করতে গিয়ে হেনস্তার শিকার হয়েছেন প্রথম আলোর প্রতিবেদক ফয়জুল্লাহ। গতকাল শনিবার দুপুর ১২টার দিকে ঢাকার হাতিরঝিলের পাগলা মাজার এলাকায় এ ঘটনা ঘটে।\nওই এলাকায় টিসিবির ট্রাকে সাধারণ মানুষের জন্য কম দামে ভোজ্যতেল, চিনি, ডাল ও পেঁয়াজ বিক্রি করা হচ্ছিল। এ সময় নারী ও পুরুষের দুটি আলাদা লাইনে ২০০ জনের বেশি মানুষ অপেক্ষমাণ ছিলেন। ঢাকার বিভিন্ন এলাকায় ট্রাকে করে টিসিবি কম দামে যে নিত্যপণ্য বিক্রি করছে, তার অংশ হিসেবেই এই কার্যক্রম চলছিল।\nসকাল ১০টার দিকে গিয়ে দেখা যায়, তখন প্রায় সাড়ে তিন শ মানুষের ভিড়। তীব্র রোদের মধ্যে নারী, শিশু ও প্রবীণ ব্যক্তিরা ঘণ্টার পর ঘণ্টা দাঁড়িয়ে থেকে পণ্য কিনছিলেন। দুপুর ১২টার দিকে টিসিবির পরিবেশকের কাছ থেকে তেল, চিনি, ডাল ও পেঁয়াজ নিয়ে পাশে দাঁড়িয়ে থাকা একটি পুলিশের গাড়িতে ওঠানো শুরু করেন কয়েক ব্যক্তি। পাশেই দাঁড়িয়ে থেকে নির্দেশনা দিচ্ছিলেন পুলিশ সদস্যরা। এ সময় সেখানে পুলিশের চারজন সদস্য ছিলেন।\nলাইন না মেনে এক পাশ দিয়ে টিসিবির পণ্য পুলিশের গাড়িতে ওঠানোর বিষয়টির ভিডিও চিত্র ধারণ করতে গেলে এগিয়ে আসেন হাতিরঝিল থানার উপপরিদর্শক (এসআই) আরিফুল ইসলাম। তিনি প্রথম আলোর প্রতিবেদকের মুঠোফোন কেড়ে নিয়ে পুলিশের গাড়িতে উঠতে বলেন। প্রতিবেদক মুঠোফোন দিতে অস্বীকৃতি জানালে তাঁকে হেনস্তা করা হয় এবং থানায় নিয়ে যাওয়ার হুমকি দেওয়া হয়।\nপ্রথম আলোর প্রতিবেদককে এক ঘণ্টার বেশি ঘটনাস্থলে পুলিশের গাড়ির কাছে আটকে রাখা হয়। পরে তাঁর মুঠোফোনের ভিডিও চিত্র মুছে তা ফেরত দেওয়া হয়। তবে সেই ভিডিও উদ্ধার করা গেছে।\nজানতে চাইলে হাতিরঝিল থানার ভারপ্রাপ্ত কর্মকর্তা (ওসি) মো. আবদুর রশিদ প্রথম আলোকে বলেন, ‘বিষয়টি আমি মাত্রই শুনলাম। হেনস্তার ঘটনা ঘটলে তদন্ত সাপেক্ষে ব্যবস্থা নেব।’\nহাতিরঝিলে টিসিবির ট্রাকের বিক্রয়কর্মীরা বলেন, তাঁরা মোট ২৩৯ জন নারী-পুরুষকে সাশ্রয়ী মূল্যে পণ্য দিতে পেরেছেন। ১১টি প্যাকেজ (তেল, চিনি, ডাল ও পেঁয়াজ) সিরিয়াল না মেনে দিয়েছেন তাঁরা, যেগুলো পুলিশের কয়েকজন সদস্য নিয়েছেন। অবশ্য এই বিক্রয়কর্মীরা দাবি করেন, পুলিশ সদস্যরা ক্রেতাদের সারিবদ্ধভাবে দাঁড়াতে সহায়তা করেছেন।\nবেলা তিনটার পরে টিসিবির পণ্য যখন শেষ হয়, ততক্ষণে লাইনে অপেক্ষারত মানুষের সংখ্যা কমে গেছে। তারপরও ৫০ থেকে ৬০ জন খালি হাতে ফিরেছেন। সকাল নয়টা থেকে বেলা তিনটার মধ্যে আরও শ খানেক ব্যক্তি ভিড় দেখে মাঝপথে চলে যান।\nক্রেতাদের অধিকাংশই নিম্নবিত্ত পরিবারের বয়স্ক সদস্য। লাইনে দাঁড়িয়ে বেকার যুবক, মেসের বাসিন্দা এবং পড়ুয়াদেরও পণ্য কিনতে দেখা যায়। নারীদের ভিড় ছিল বেশি। এমন অন্তত ১০ জনের সঙ্গে প্রথম আলোর কথা হয়।\nসীমা আক্তার নামের একজন বলেন, সকাল থেকে কোলে বাচ্চা নিয়ে দাঁড়িয়ে থেকেও তিনি পণ্য পাননি।"
    },
    {
        "url": "https://www.prothomalo.com/bangladesh/capital/%E0%A6%B0%E0%A6%BE%E0%A6%B8%E0%A7%8D%E0%A6%A4%E0%A6%BE%E0%A7%9F-%E0%A6%95%E0%A7%87%E0%A6%A8%E0%A7%87-%E0%A6%AA%E0%A7%81%E0%A6%B2%E0%A6%BF%E0%A6%B6-%E0%A6%B2%E0%A6%BE%E0%A6%87%E0%A6%A8-%E0%A6%9B%E0%A6%BE%E0%A7%9C%E0%A6%BE%E0%A6%87-%E0%A6%A8%E0%A7%87%E0%A6%A8-%E0%A6%95%E0%A6%BE%E0%A6%89%E0%A6%A8%E0%A7%8D%E0%A6%B8%E0%A6%BF%E0%A6%B2%E0%A6%B0%E0%A7%87%E0%A6%B0-%E0%A6%B2%E0%A7%8B%E0%A6%95",
        "title": "রাস্তায় কেনে পুলিশ, লাইন ছাড়াই নেন কাউন্সিলরের লোক | প্রথম আলো",
        "meta_description": "টিসিবির তেজগাঁওয়ের গুদাম থেকে পণ্য নিয়ে সরাসরি মোহাম্মদপুর বাসস্ট্যান্ডের নির্ধারিত স্থানে চলে আসার কথা ছিল ট্রাকটির। কিন্তু পথে বিজয় সরণি মোড়ে পুলিশ ট্রাক থামিয়ে চার বোতল (আট লিটার) সয়াবিন তেল বিক্রি করতে বাধ্য করে টিসিবির পরিবেশকের কর্মীদের। এরপর মোহাম্মদপুর বাসস্ট্যান্ড এলাকায় ট্রাক থেকে পণ্য বিক্রি শুরুর পর এক কাউন্সিলরের কার্যালয় থেকে পরিবেশকের কাছে ফোন আসে। এর কিছুক্ষণ পর তিনজন লোক এসে লাইনে না দাঁড়িয়েই ছয় লিটার তেল কিনে নিয়ে যান।",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2022-03-13T13:08:00",
        "keywords": [
            "রাজধানী ঢাকা",
            "বিশেষ সংবাদ",
            "টিসিবি",
            "মূল্যবৃদ্ধি",
            "বাজার দর",
            "অনিয়ম",
            "বাজার",
            "রাজধানী"
        ],
        "last_scraped": "2024-10-07T15:19:33.799247",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "টিসিবির তেজগাঁওয়ের গুদাম থেকে পণ্য নিয়ে সরাসরি মোহাম্মদপুর বাসস্ট্যান্ডের নির্ধারিত স্থানে চলে আসার কথা ছিল ট্রাকটির। কিন্তু পথে বিজয় সরণি মোড়ে পুলিশ ট্রাক থামিয়ে চার বোতল (আট লিটার) সয়াবিন তেল বিক্রি করতে বাধ্য করে টিসিবির পরিবেশকের কর্মীদের। এরপর মোহাম্মদপুর বাসস্ট্যান্ড এলাকায় ট্রাক থেকে পণ্য বিক্রি শুরুর পর এক কাউন্সিলরের কার্যালয় থেকে পরিবেশকের কাছে ফোন আসে। এর কিছুক্ষণ পর তিনজন লোক এসে লাইনে না দাঁড়িয়েই ছয় লিটার তেল কিনে নিয়ে যান।\nএসব অভিযোগ সরকারি সংস্থা ট্রেডিং করপোরেশন অব বাংলাদেশের (টিসিবি) মোহাম্মদপুর বাসস্ট্যান্ড এলাকার পরিবেশক মেসার্স লোপা ট্রেডার্সের মালিক আবু সাঈদের। গতকাল শনিবার বিকেলে তিনি প্রথম আলোকে বলেন, ‘শুধু আমার ট্রাক না, বিজয় সরণি মোড় হয়ে আজকে (গতকাল) যত ডিলারের ট্রাক গেছে, সব ট্রাক থেকে তেল রেখে দিয়েছে পুলিশ।’\nআবু সাঈদ বলেন, পুলিশ টাকা দিয়ে তেল কিনলেও এভাবে রাস্তায় ট্রাক থামিয়ে বিক্রি করার নিয়ম নেই। যে কারণে দীর্ঘ সময় লাইনে দাঁড়িয়ে থেকেও তেল কিনতে পারে না সবাই। তিনি বলেন, কাউন্সিলরের লোক, অমুকের লোক—এ রকম পরিচয় দিলে তাদের বাধা দেওয়া যায় না, পণ্য বিক্রি করতেই হয়। অবশ্য কোন কাউন্সিলরের কার্যালয় থেকে ফোন এসেছিল, তা বলতে চাননি তিনি।\nমোহাম্মদপুর বাসস্ট্যান্ড এলাকায় গতকাল টিসিবির ট্রাকের সামনে সাড়ে চার ঘণ্টা অপেক্ষার পরও ১৬‍ জন ক্রেতা সয়াবিন তেল কিনতে পারেননি। পরে তাঁরা দুই কেজি করে মসুর ডাল ও চিনি কিনেই বাসায় ফিরেছেন। আর লাইনে দাঁড়ানো আরও ৬৫ জন কোনো পণ্যই কিনতে পারেননি। তাঁদের মধ্যে নারী ৩৯ জন ও পুরুষ ২৬ জন।\nদুপুর ১২টার দিকে টিসিবির ট্রাকের সামনে লাইনে এসে দাঁড়ান রোশনারা বেগম নামের এক নারী। চার ঘণ্টা লাইনে দাঁড়িয়ে ছিলেন তিনি। তাঁর সামনে যখন আরও সাতজন, তখনই পণ্য বিক্রি শেষ হয়ে যায়। ট্রাক চলে যাওয়ার সময়ও পেছন পেছন দৌড়াচ্ছিলেন তিনি। ট্রাকে থাকা টিসিবির পরিবেশকের এক বিক্রয় প্রতিনিধিকে অনুরোধ করে বলছিলেন, যা আছে তাই যেন তাঁর কাছে বিক্রি করা হয়। তবে তাঁকে দেওয়ার মতো কিছু আর অবশিষ্ট ছিল না।\nরোশনারা বেগম মানুষের বাসায় গৃহকর্মীর কাজ করেন। তাঁর দুই মেয়ে। বড় মেয়ের বিয়ে হয়েছে। ছোট মেয়েকে নিয়ে তিনি বছিলায় বস্তিঘরে থাকেন। গতকাল কিছু কিনতে না পেরে কাঁদছিলেন তিনি।\nমোহাম্মদপুর বাসস্ট্যান্ড এলাকায় গতকাল টিসিবির পণ্য বিক্রির কার্যক্রম শুরু হয় বেলা ১১টার দিকে। বিকেল সাড়ে চারটার দিকে ট্রাকে শুধু মসুর ডাল ও চিনি ছিল। একজন ক্রেতা সর্বোচ্চ দুই কেজি করে মসুর ডাল ও চিনি, পাঁচ কেজি পেঁয়াজ ও দুই লিটারের এক বোতল সয়াবিন তেল কিনতে পারেন। বিক্রির সুবিধার্থে পরিবেশকেরা পণ্যগুলো একত্রে একটি ‘প্যাকেজ’ করে ৬১০ টাকায় বিক্রি করেন। এসব পণ্য এখন বাজার থেকে কিনলে একজন ক্রেতার খরচ হবে ১ হাজার ৪৫ টাকা। অর্থাৎ সাশ্রয় হয় ৪৩৫ টাকা।\nবাজারে এখন এক কেজি পেঁয়াজের দাম ৭০ টাকা, মসুর ডালের কেজি (মোটা দানা) ১০০ টাকা, চিনির কেজি ৮০ টাকা আর এক লিটার বোতলজাত তেলের দাম ১৭০ টাকা।\nমোহাম্মদপুর বাসস্ট্যান্ড এলাকায় সাধারণত টিসিবির ট্রাক আসে বেলা ১১টার পর। গতকাল সকাল ১০টায় সেখানে গিয়ে দেখা যায়, ছোট ছোট দলে রাস্তায় দাঁড়িয়ে কিংবা ফুটপাতে বসে শতাধিক নারী ও পুরুষ অপেক্ষায় ছিলেন। তাঁদের মধ্যে অন্তত পাঁচজন বলেছেন, তাঁরা সকাল ৮টার দিকে এসেছেন। এত আগে আসার কারণ কী, জানতে চাইলে তাঁরা বলেন, কখনো কখনো নয়টার মধ্যে ট্রাক চলে আসে। আর আগে এলে আগে লাইনে দাঁড়ানো যায়।\nবেলা ১১টার দিকে সেখানে টিসিবির ট্রাক পৌঁছানোর সঙ্গে সঙ্গে হুড়োহুড়ি শুরু হয়। লাইনে কে কার আগে দাঁড়াবেন, এ নিয়ে ধাক্বাধাক্বি শুরু হয়।\nলাইনে দীর্ঘ অপেক্ষায় থেকেও যাঁরা পণ্য পাননি, তাঁদের একজন গৃহিণী মনি আক্তার। তাঁর স্বামী নওরোজ আহমেদ নিউমার্কেটের একটি দোকানের বিক্রয়কর্মীর কাজ করেন। তাঁরা থাকেন মোহাম্মদপুর টাউন হল এলাকায়। মনি আক্তার মেয়েকে স্কুল থেকে দুপুর ১২টার দিকে বাসায় রেখেই লাইনে এসে দাঁড়ান। আক্ষেপ করে তিনি বলেন, সময় গেল, পরিশ্রম হলো কিন্তু কিছু পেলাম না।"
    },
    {
        "url": "https://www.prothomalo.com/opinion/column/%E0%A6%A8%E0%A7%8D%E0%A6%AF%E0%A6%BE%E0%A6%AF%E0%A7%8D%E0%A6%AF%E0%A6%AE%E0%A7%82%E0%A6%B2%E0%A7%8D%E0%A6%AF%E0%A7%87%E0%A6%B0-%E0%A6%A6%E0%A7%8B%E0%A6%95%E0%A6%BE%E0%A6%A8-%E0%A6%86%E0%A6%AC%E0%A6%BE%E0%A6%B0-%E0%A6%9A%E0%A6%BE%E0%A6%B2%E0%A7%81-%E0%A6%95%E0%A6%B0%E0%A6%A4%E0%A7%87-%E0%A6%B8%E0%A6%AE%E0%A6%B8%E0%A7%8D%E0%A6%AF%E0%A6%BE-%E0%A6%95%E0%A7%80",
        "title": "ন্যায্যমূল্যের দোকান আবার চালু করতে সমস্যা কী | প্রথম আলো",
        "meta_description": "আমরা কি গরিব মানুষের সময়ের আর্থিক মূল্য হিসাব করেছি? কোনো গবেষণা কি হয়েছে এ বিষয়ে? যে ‘সাশ্রয়ী মূল্যে’ এই মানুষগুলো পণ্য পাচ্ছেন, এর সঙ্গে যদি দীর্ঘ অপেক্ষার আর্থিক মূল্য যোগ করা হয়, তবে তাকে কি আর সাশ্রয়ী মূল্যের পণ্য বলা যায়?",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2Fb11d0f53-73e4-4a67-80a2-b7cafb0caefc%2F4.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-13T21:00:00",
        "keywords": [
            "টিসিবি",
            "বাজার",
            "বাজার দর"
        ],
        "last_scraped": "2024-10-07T15:20:07.608361",
        "source": "প্রথম আলো",
        "old": true,
        "author": "কাজী আলিম-উজ-জামান",
        "content": "গরিব মানুষ কেজি পাঁচেক চাল, এক পোঁটলা ডাল, এক বোতল সয়াবিন তেলের জন্য ঘণ্টার পর ঘণ্টা রোদে পুড়ে তামা তামা হচ্ছেন। বৃষ্টিতে কাকভেজা হয়ে জ্বরজারি বাধাচ্ছেন।\nদিনের পর দিন, মাসের পর মাস পৃথিবীর ‘আজব শহর ঢাকা’য় এবং এ দেশের অন্যান্য শহরে অভিন্ন এই দৃশ্যের মঞ্চায়ন হয়ে চলেছে। আমরা অতি নিরীহ সাধারণ নাগরিকেরা তাকিয়ে দেখছি, মূল্যবান গাড়িতে বসে চলাচলের সময় দেশপ্রেমিক মন্ত্রী মহোদয়েরা আড়চোখে দেখছেন, স্যুটেড-বুটেড মহাশক্তিধর আমলারা দেখছেন, নিরাসক্ত চোখে।\nআমাদের আঙুল নাচানো ডানপন্থী, বামপন্থী ও মধ্যপন্থী রাজনীতিবিদ, জ্ঞানীগুণী অধ্যাপক ও অর্থনীতিবিদ, সেমিনারপ্রিয় এনজিওরাজেরা দেখছেন ও ভাবছেন। কিন্তু বিশিষ্ট মানুষের মনে ও মননে ময়লা বস্ত্র গায়ে জড়ানো গরিব মানুষের কষ্ট বিশেষ কোনো রেখাপাত করছে না।\nযার ফলাফল সেই একই ‘ক্লিশে ছোটগল্প’—ঘণ্টার পর ঘণ্টা অপেক্ষা করা, পণ্যবাহী বহু আকাঙ্ক্ষিত টিসিবির সেই ট্রাকের খোঁজে একবার এখানে, আরেকবার ওখানে পড়িমরি করে ছুট, কখনো খালি থলে হাতে, রিক্ত-নিঃস্ব হয়ে ঘরে ফিরে যাওয়া। কারণ ‘মাল’ শেষ। এর বাইরে গালিগালাজ, তুইতোকারি, হুড়োহুড়ি, চ্যাপটাচেপটি, গরিব মানুষের জন্য সমাজের পক্ষ থেকে ‘ইন বিল্ট’ এসব উপহার তো রয়েছেই।\nযখন সাশ্রয়ী মূল্যে সামান্য কিছু পণ্য নেওয়ার জন্য মানুষের এই অপেক্ষা দেখি, তখন বছর দুই আগে পড়া একটি বইয়ের কয়েকটি লাইন চোখের সামনে ভেসে ওঠে। বইটির নাম ‘আমার দেখা নয়াচীন’। লিখেছেন বঙ্গবন্ধু শেখ মুজিবুর রহমান। যখন চীন সফর করেছিলেন, সেই ১৯৫২ সালে, তখন একেবারেই তরুণ এক নেতা তিনি। গিয়েছিলেন এশীয় ও প্রশান্ত মহাসাগরীয় আঞ্চলিক শান্তি সম্মেলনে, পাকিস্তানের একজন প্রতিনিধি হয়ে। \nসেই সম্মেলনের বিভিন্ন অনুষ্ঠানে অংশ নেওয়ার পাশাপাশি বঙ্গবন্ধু মনের তাগিদেই ঘুরে দেখেছিলেন তৎকালীন পিকিং মহানগরীর গলি থেকে রাজপথ। সাধারণ মানুষের ভালো-মন্দ, সুবিধা-অসুবিধা বোঝার চেষ্টা করেছিলেন গভীর থেকে। ৫০ নম্বর পৃষ্ঠায় বঙ্গবন্ধু লিখেছেন, ‘আমরা প্রায়ই বাজারে মালপত্র কিনতে যাইতাম। \nজিনিসপত্রের দাম স্বাভাবিক। খুব বেশিও না, খুব কমও না। মানুষের ক্রয়ক্ষমতার মধ্যেই জিনিসের দাম। একজোড়া জুতা কিনলাম, আমাদের দেশের দামের চেয়ে কিছু কম হবে, কিন্তু খুব টেকসই। কোনো দোকানেই আপনার দাম করতে হবে না। যাবেন, দাম লেখা রয়েছে, যেটা পছন্দ হবে, দামটা দিয়ে নিয়ে আসবেন।’\nএর পরেই সেই মূল্যবান কথা লিখেছেন বঙ্গবন্ধু, ‘সকলের চেয়ে চমৎকার জিনিস হলো সরকারি স্টোর নামের দোকানগুলি। প্রত্যেক বড় বড় শহরে চারটা পাঁচটা, বেশি ছোট শহরে একটা বা দুইটা, প্রত্যেক মহকুমায় একটা, এমনি করে সরকারের দোকান। যাবতীয় মালপত্র সেখানে পাওয়া যায়।’\nএ-ই হচ্ছে প্রকৃত কথা ও বাস্তব ধারণা, যা আমরা গ্রহণ করতে পারি। কারণ, প্রতিটি মানুষেরই সময়ের দাম আছে। সঠিক সময়ে সভায় যোগ দেওয়া একজন আমলার কাছে যেমন গুরুত্বপূর্ণ, তেমনি সকাল নয়টার মধ্যেই চায়ের টংদোকানটি খোলা কারওয়ান বাজারের সিরাজ মামার কাছে একই রকম গুরুত্ব বহন করে। \nযে পোশাককন্যা তিন ঘণ্টার জন্য লাইনে দাঁড়াচ্ছেন, সেই সময়টা ছুটি মঞ্জুরের জন্য তাঁকে লাইন ম্যানেজারের বক্রদৃষ্টি ও কটু কথা হজম করতে হচ্ছে। আবার কতক্ষণ অপেক্ষা করতে হবে, তাও অনিশ্চিত। বোরকায় মুখ ঢেকে অনভ্যস্ত যে নারী প্রথমবারের মতো লাইনে দাঁড়িয়েছেন, ঘরে হয়তো তাঁর অসুস্থ স্বামী যন্ত্রণায় কাতরাচ্ছেন। তাঁকে পণ্য নিতে হবে, আবার তাড়াতাড়ি ঘরেও ফিরতে হবে।\nমধ্যবয়সী এক নারী চারটি বাড়িতে ‘ছুটা বুয়া’র কাজ করেন, স্বামী চালান রিকশা। যতই বিপদ হোক, ছুটা বুয়াকে তো ঠিক সময়ে কাজে যেতেই হবে, নইলে চাকরি নট। অগত্যা এক বেলা রিকশা গ্যারেজে রেখে স্বামীই দাঁড়ালেন লাইনে। আবার যে নারী সকালে নাশতা না খেয়ে তিন দিন লাইনে দাঁড়িয়েও একটু সয়াবিন তেল পেলেন না, রাষ্ট্র তাঁকে কী জবাব দেবে? তিনিও তো এ দেশেরই একজন নাগরিক।\nআচ্ছা, আমরা কি গরিব মানুষের সময়ের আর্থিক মূল্য হিসাব করেছি? কোনো গবেষণা কি হয়েছে এ বিষয়ে? যে ‘সাশ্রয়ী মূল্যে’ এই মানুষগুলো পণ্য পাচ্ছেন, এর সঙ্গে যদি দীর্ঘ অপেক্ষার আর্থিক মূল্য যোগ করা হয়, তবে তাকে কি আর সাশ্রয়ী মূল্যের পণ্য বলা যায়?\n২.\nবছর দুই আগে যখন করোনা আসি আসি করছে, তখন টিসিবি অনলাইনে পণ্য বিক্রির উদ্যোগ নিয়েছিল। তথ্যপ্রযুক্তি খাতে বাংলাদেশ অনেক এগিয়েছে সন্দেহ নেই, কিন্তু দরিদ্র মানুষ অনলাইনে পণ্য কিনতে যাবে না, এটা একবাক্যেই বলে দেওয়া যায়। তাই অনলাইনে পণ্য বিক্রির উদ্যোগ নিয়ে লম্বা লাইন, ভিড়ভাট্টা কমানো যাবে না।\nঅতি সম্প্রতি আরেকটি উদ্যোগের কথা শোনা যাচ্ছে। সরকার এক কোটি মানুষকে সহায়তার কার্ড দিতে যাচ্ছে। এই কার্ডপ্রাপ্তরাই টিসিবির ট্রাক থেকে পণ্য কিনতে পারবেন। এতে একই ব্যক্তির একই দিনে একাধিকবার পণ্য নেওয়া ঠেকানো যাবে। একটা অভিযোগ দীর্ঘদিন ধরে আছে, অনেকেই এখান থেকে সাশ্রয়ী মূল্যে চাল, ডাল নিয়ে বাজারে বিক্রি করে নাকি দেদার লাভবান হচ্ছেন। যদি এমন অভিযোগ সত্য হয়, তবে তা ঠেকানো দরকার, কারণ আমাদের সম্পদ সীমিত, কিন্তু মুখের সংখ্যা বেশি, পুরান ঢাকার ভাষায় ‘খাওইন্যা লোক’ বেশি। সেই হিসাবে কার্ড–ব্যবস্থা মন্দ নয়, যদি এতে ‘ছন্দ’ থাকে।\nকার্ড–ব্যবস্থা নিয়ে কথা বলছিলাম এস এম নাজের হোসাইনের সঙ্গে, শনিবার রাতে, তিনি ভোক্তা অধিকার সংগঠন ক্যাবের সহসভাপতি। কে বা কারা কার্ড পাবেন, সে তালিকা করবেন গ্রামে ইউনিয়ন পরিষদের চেয়ারম্যান এবং শহরে কাউন্সিলররা। নাজের হোসাইনের আশঙ্কা, নিরপেক্ষভাবে যদি তালিকা তৈরি করা না হয়, তাহলে পুরো উদ্যোগের যে ইতিবাচক উদ্দেশ্য, তা ব্যাহত হতে পারে। রাজনৈতিক বিবেচনায় তালিকা করতে দেওয়া যাবে না কোনোভাবেই। তাঁর মতে, এ কাজে অতি অবশ্যই নাগরিক সংগঠনের প্রতিনিধিদের যুক্ত করতে হবে।\nনাজের হোসাইনের এ কথায় যুক্তি রয়েছে। কারণ, এর আগে সরকারের বিভিন্ন সহায়তার উপকারভোগীর তালিকা তৈরিতে জনপ্রতিনিধিদের অনেকেই বিতর্কিত হয়েছেন। এ-বিষয়ক একাধিক মোকদ্দমা এখনো ঝুলছে।\nতবে পণ্যের পরিমাণ ও ট্রাকের সংখ্যা যতই বাড়ানো হোক, যতই অনলাইনে বিক্রি বাড়ানোর চেষ্টা করি না কেন, দরিদ্র মানুষের ভোগান্তি লাঘব হবে বলে মনে হয় না। সাশ্রয়ী মূল্যের স্থায়ী দোকান-ব্যবস্থাই এ ক্ষেত্রে সমাধান হতে পারে। এর আগে একটি বাহিনীর হাতে সীমিত আকারে ন্যায্যমূল্যের দোকানের ভার দেওয়া হয়েছিল। কিন্তু তা সফলতার মুখ দেখেনি বিভিন্ন কারণে। সে অধ্যায়কে পেছনে ফেলে নতুন করে আবার ভাবতে হবে। কারণ, দরিদ্র মানুষকে সেবা দেওয়ার জন্য একটা স্থায়ী কাঠামো কেন তৈরি করা হবে না, সে প্রশ্ন আসা খুবই স্বাভাবিক। ন্যায্যমূল্যের দোকান আবার চালু করতে সমস্য কী ?\nদেশের একজন সাধারণ নাগরিক ও গণমাধ্যমকর্মী হিসেবে ন্যায্যমূল্যের দোকান চালু করার পক্ষে আমার ভোট থাকবে। এ বিষয়ে মাথায় যা আসছে, তা এ রকম:\n১. টিসিবির ডিলাররা ট্রাকে পণ্য বিক্রি করবেন না। তাঁরা তাঁদের নির্দিষ্ট দোকানে পণ্য বিক্রি করবেন।২. কার্ডধারী ব্যক্তি ছাড়া অন্য কেউ এসব দোকান থেকে পণ্য কিনতে পারবেন না।৩. একটি কার্ডে সপ্তাহে একবারই পণ্য কেনা যাবে এবং তা একটি নির্দিষ্ট পরিমাণের বেশি নয়।৪. সপ্তাহে তিন দিন সকাল ৯টা থেকে বিকেল ৫টা পর্যন্ত এই দোকান চালু থাকবে।৫. এই দোকান ভাড়া নেওয়ার ক্ষেত্রে সরকার ডিলারদের প্রয়োজনে ভর্তুকি দেবে।কোন শহরে কতটি দোকানের প্রয়োজন হবে, তা স্থানীয় চাহিদার ভিত্তিতে নিরূপণ করাই উত্তম হবে।\nসমাজের শৃঙ্খলা ফিরিয়ে আনা ও বৈষম্য দূর করা সরকারের দায়িত্ব। সামাজিকভাবে ন্যায়বিচার পাওয়া প্রত্যেক নাগরিকের অধিকার। টিসিবি বা বাণিজ্য মন্ত্রণালয় যদি পরীক্ষা-নিরীক্ষা করে, বাস্তবতাকে প্রাধান্য দিয়ে এমন উদ্যোগ নিতে পারে, তবে যুগ যুগ ধরে বৈষম্যের শিকার হওয়া মানুষের মুখে কিছুটা হলেও হাসি ফুটবে।\nকাজী আলিম উজ জামান প্রথম আলোর উপবার্তা সম্পাদক।ই-মেইল: alim.zaman@prothomalo.com"
    },
    {
        "url": "https://www.prothomalo.com/politics/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF%E0%A7%87%E0%A6%B0-%E0%A6%AA%E0%A6%B0%E0%A6%BF%E0%A6%AE%E0%A6%BE%E0%A6%A3-%E0%A6%AC%E0%A6%BE%E0%A7%9C%E0%A6%BE%E0%A6%A8%E0%A7%8B%E0%A6%B0-%E0%A6%A6%E0%A6%BE%E0%A6%AC%E0%A6%BF-%E0%A6%AC%E0%A6%BE%E0%A6%B8%E0%A6%A6%E0%A7%87%E0%A6%B0",
        "title": "টিসিবির পণ্যের পরিমাণ বাড়ানোর দাবি বাসদের | প্রথম আলো",
        "meta_description": "",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F7bcb465d-6435-48e6-a02d-3afae1af847b%2FSocialist_Party.jpg?rect=68%2C0%2C3984%2C2656&auto=format%2Ccompress&fmt=webp&format=webp&w=640&dpr=1.3",
        "published_date": "2022-03-13T22:50:00",
        "keywords": [
            "রাজধানী ঢাকা",
            "রাজধানী",
            "রাজনীতি",
            "টিসিবি"
        ],
        "last_scraped": "2024-10-07T15:20:26.128060",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "মূল্যবৃদ্ধি নিয়ন্ত্রণ করতে টিসিবির পণ্যের পরিমাণ বাড়ানোর দাবি জানিয়েছে বাংলাদেশের সমাজতান্ত্রিক দল (বাসদ)। এক বিক্ষোভ-সমাবেশে বাসদ নেতারা বলেন, পণ্যের দাম নিয়ন্ত্রণে রেশনিং ব্যবস্থা চালু করে বাজার মনিটরিং জোরদার করতে হবে। মুনাফাখোর-মজুতদারদের সিন্ডিকেট ভেঙে দিতে হবে। বাসদ নেতারা বলেন, নিত্যপণ্যের দাম বাড়ায় জনজীবনে দুর্ভোগ নেমে এসেছে।\n রোববার বিকেলে জাতীয় প্রেসক্লাব এলাকায় সমাবেশ ও বিক্ষোভ মিছিলে এসব কথা বলেন বাসদ নেতারা।\n‘ভোজ্যতেল-চাল-ডাল-পেঁয়াজসহ দ্রব্যমূল্যের ঊর্ধ্বগতি রোধ, গ্যাস-বিদ্যুৎ-পানির মূল্যবৃদ্ধির পাঁয়তারা বন্ধ, কর্তৃত্ববাদী সরকার উচ্ছেদ ও গণতন্ত্র ভোটাধিকার প্রতিষ্ঠা’র দাবিতে ২৮ মার্চ ডাকা হরতাল সফলের আহ্বান জানিয়ে এ কর্মসূচির আয়োজন করে বাসদ।\nসমাবেশে বাসদের সাধারণ সম্পাদক বজলুর রশীদ ফিরোজ বলেন, সরকারের দুর্নীতি-দুঃশাসনে ও দ্রব্যমূল্যের ঊর্ধ্বগতিতে জনজীবনে দুর্ভোগ নেমে এসেছে। দেশে দুঃসহ অবস্থা বিরাজ করছে। জনগণ গণ-অভ্যুত্থানে গণবিরোধী সরকারের বিদায়ের অপেক্ষায় আছে।\nসমাবেশে বক্তারা বলেন, ইতিমধ্যে বাসভাড়া ২৭ শতাংশ, লঞ্চভাড়া ৩৫-৪৬ শতাংশ, পানির দাম ৩১ শতাংশ এবং শিক্ষাব্যয়ও বেড়েছে। বিদ্যুৎ, গ্যাস, ডিজেল, পানির দামও গত ১০ বছরে সর্বোচ্চ ৯০ শতাংশ, ১৪৪ শতাংশ, ৮২ শতাংশ ও ২৬৪ শতাংশ পর্যন্ত বেড়েছে। এর সঙ্গে চাল, ডাল, তেল, পেঁয়াজের অস্বাভাবিক মূল্যবৃদ্ধিতে জনজীবন বিপর্যস্ত হয়ে পড়েছে। সাধারণ মানুষ টিসিবির সামনে হুমড়ি খেয়ে পড়ছে।\nএ সময় নিত্যপ্রয়োজনীয় পণ্যের বেসরকারি বাণিজ্য বন্ধ করে রাষ্ট্রীয় বাণিজ্য বাড়ানো, গণতান্ত্রিক নির্বাচনী ব্যবস্থা প্রতিষ্ঠা করা, ২০ হাজার টাকা ন্যূনতম মজুরি নির্ধারণ, গণতান্ত্রিক শ্রম আইন প্রণয়ন, কৃষি পণ্যের ন্যায্যমূল্য নিশ্চিত করা ও নারী নির্যাতন-নিপীড়ন বন্ধের দাবিও জানানো হয়েছে।\nসমাবেশে বাসদের সহকারী সাধারণ সম্পাদক রাজেকুজ্জামান রতন, সদস্য জুলফিকার আলী, নগর কমিটির সদস্য আহসান হাবিব বুলবুল ও খালেকুজ্জামান বক্তব্য দেন।"
    },
    {
        "url": "https://www.prothomalo.com/opinion/column/%E0%A6%AF%E0%A7%87-%E0%A6%95%E0%A6%BE%E0%A6%B0%E0%A6%A3%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%9F%E0%A7%8D%E0%A6%B0%E0%A6%BE%E0%A6%95%E0%A7%87%E0%A6%B0-%E0%A6%B8%E0%A6%82%E0%A6%96%E0%A7%8D%E0%A6%AF%E0%A6%BE-%E0%A6%AE%E0%A6%BE%E0%A6%A4%E0%A7%8D%E0%A6%B0-%E0%A7%AA%E0%A7%A6%E0%A7%A6",
        "title": "যে কারণে টিসিবির ট্রাকের সংখ্যা মাত্র ৪০০ | প্রথম আলো",
        "meta_description": "ট্রাকের পেছনে লাইনে দেশের সংবাদমাধ্যমগুলো দীর্ঘদিন থেকে মধ্যবিত্তদেরও দেখতে পাচ্ছিল। নাম-পরিচয় প্রকাশ না করার শর্তে তাঁরা দ্রব্যের মূল্যবৃদ্ধিতে কেমন হাঁসফাঁস করছেন, তা সংবাদমাধ্যমকে জানিয়েছেন। অবশ্য মধ্যবিত্তের টিসিবির লাইনে দাঁড়ানো এখন এতটাই বেড়ে গেছে যে শেষ পর্যন্ত বাণিজ্যমন্ত্রীও স্বীকার করতে বাধ্য হয়েছেন, ভালো জামাকাপড় পরা মানুষকেও টিসিবির ট্রাকের লাইনে দেখা যাচ্ছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F3c73b67c-a2b7-4616-9210-f6a91111fd26%2Ftcb_truck.PNG?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-14T08:30:00",
        "keywords": [
            "টিসিবি",
            "মধ্যবিত্ত",
            "নিত্য পণ্য"
        ],
        "last_scraped": "2024-10-07T15:20:45.861473",
        "source": "প্রথম আলো",
        "old": true,
        "author": "জাহেদ উর রহমান",
        "content": "ইরুন্নেসার পরিবারের সদস্যসংখ্যা কতজন, জানি না। যদি ধরে নিই এ সংখ্যা ৫, তাহলে ইরুন্নেসার পরিবারের মাসিক আয় বাংলাদেশের মাথাপিছু আয়ের সরকারি হিসাব অনুযায়ী ৯০ হাজার টাকার বেশি হওয়ার কথা। কিন্তু তাঁর পরিবারের আয় এর আশপাশে নয়, তার প্রমাণ ২০০ বা ২৫০ টাকা সাশ্রয় করার জন্য উচ্চ রক্তচাপের রোগী ইরুন্নেসার টিসিবির ট্রাকের পেছনে লাইনে সাড়ে পাঁচ ঘণ্টা দাঁড়িয়ে থাকা। কিন্তু তিনি পারেননি ‘সামান্য’ কয়টা টাকা বাঁচাতে। ‘সকালে লাইনে, বিকেলে খালি হাতে ফেরা’ শিরোনামে প্রকাশিত প্রথম আলোর প্রতিবেদনে ইরুন্নেসার ঘটনাটি এ রকম আরও শত শত ঘটনার একটি, যেটি এ মুহূর্তে ‘উন্নয়নের মহাসড়কে তীব্র বেগে ধাবমান’ বাংলাদেশের নিত্যকার গল্প।\nযাঁদের কিছুটা আগ্রহ আছে দেশের অবস্থা বোঝার, যাঁদের কিছুটা চোখ-কান খোলা রাখার অভ্যাস আছে, তাঁরা এ ঢাকা শহরের বিভিন্ন জায়গায় টিসিবির ট্রাকের লাইনের দৈর্ঘ্য দ্রুত বাড়তে দেখেছেন কয়েক মাস ধরেই। দেখেছেন, ট্রাক আসার আগে থেকেই অনেক মানুষ লাইনে দাঁড়িয়ে আছেন পণ্য পাবেন বলে। আর আজকের সামাজিক মাধ্যমের যুগে প্রত্যেকেই এখন নাগরিক সাংবাদিক, তাই ট্রাকের পেছনে মানুষের উদ্‌ভ্রান্তের মতো দৌড় দেওয়া, লাইনে মানুষের নিজেদের মধ্যে সংঘাতে জড়িয়ে পড়া—এসব আমরা দেখছি প্রতিনিয়ত।\nট্রাকের পেছনে লাইনে দেশের সংবাদমাধ্যমগুলো দীর্ঘদিন থেকে মধ্যবিত্তদেরও দেখতে পাচ্ছিল। নাম-পরিচয় প্রকাশ না করার শর্তে তাঁরা দ্রব্যের মূল্যবৃদ্ধিতে কেমন হাঁসফাঁস করছেন, তা সংবাদমাধ্যমকে জানিয়েছেন। অবশ্য মধ্যবিত্তের টিসিবির লাইনে দাঁড়ানো এখন এতটাই বেড়ে গেছে যে শেষ পর্যন্ত বাণিজ্যমন্ত্রীও স্বীকার করতে বাধ্য হয়েছেন, ভালো জামাকাপড় পরা মানুষকেও টিসিবির ট্রাকের লাইনে দেখা যাচ্ছে।এখন টিসিবির ট্রাকে পণ্য বিক্রি আবার চালু করা হলেও আমাদের নিশ্চয়ই মনে আছে, গত মাসের শেষে টিসিবির পণ্য বিক্রির ট্রাক বন্ধ করে দেওয়া হয়েছিল। তখনো ট্রাকের পেছনে মানুষের লাইনের দৈর্ঘ্য কমেনি, বরং বাড়ছিল। ফলে প্রশ্ন আসে, কেন তখন ট্রাকগুলো বন্ধ করে দেওয়া হয়েছিল?\nএ সরকারের দেওয়া ডেটার বিশ্বাসযোগ্যতার মান অতি নিম্ন পর্যায়ের, এটা প্রতিষ্ঠিত সত্য। নিজের স্বার্থের পক্ষে সরকারের ডেটার বিকৃতি নিয়ে দেশে ও আন্তর্জাতিক পর্যায়ে তীব্র সমালোচনা আছে। তবুও তর্কের খাতিরে ধরে নিই, টিসিবির ট্রাকের ক্ষেত্রে সরকারের দেওয়া তথ্যটি সঠিক—সারা দেশে ৪০০ ট্রাক পণ্য বিক্রি করছে। প্রতিটি ট্রাকে ২৫০ জনকে দেওয়ার মতো পণ্য থাকে। অর্থাৎ টিসিবির সব ট্রাক থেকে প্রতিদিন এক লাখ মানুষকে পণ্য দেওয়া সম্ভব।\nকেউ টিসিবির ট্রাক থেকে পাওয়া পণ্যে যদি পরিবার এক সপ্তাহ চালাতে পারেন, তাহলে সব কটি ট্রাক দিয়ে পুরো মাসের জন্য ওই কয়েকটি পণ্য দেওয়া সম্ভব সাত লাখ পরিবারকে। প্রতি পরিবারের গড় সদস্যসংখ্যা ৫ ধরলে এ পণ্যের সুবিধা পাওয়া মানুষের সংখ্যা হবে ৩৫ লাখ। ব্র্যাক-পিপিআরসি ও সানেমের গবেষণায় করোনার অভিঘাতে এ মুহূর্তে বাংলাদেশে দারিদ্র্যসীমার নিচে থাকা মানুষের সংখ্যা কমপক্ষে সাড়ে সাত কোটি। এ সংখ্যার সঙ্গে ৩৫ লাখ সংখ্যাটির তুলনা করেছে সরকার?\nবর্তমানে বাংলাদেশে ইউনিয়ন আছে সাড়ে চার হাজার। আছে অনেকগুলো পৌরসভা ও সিটি করপোরেশন। প্রতি ইউনিয়নে ন্যূনতম একটি এবং জনসংখ্যা অনুযায়ী পৌরসভা ও সিটি করপোরেশনে ট্রাক রাখতে চাইলে ট্রাকের প্রয়োজন হতো অন্তত ৬ হাজার। কিন্তু না, সারা দেশের কোটি কোটি মানুষের জন্য ট্রাকের সংখ্যা মাত্র ৪০০টি।\nএ পর্যায়ে বলে রাখতে চাই, দ্রব্যমূল্যের অযৌক্তিক ও অন্যায্য মূল্যবৃদ্ধির জন্য যেসব কারণ আছে, সেগুলোর অংশ হওয়া থেকে সরকারের অতি উচ্চপর্যায়ের মানুষেরা সরে না এসে, সেগুলো নিয়ে কাজ না করে টিসিবির ট্রাক দেওয়া আসলে কোনো সমাধান নয়। তবে এ ট্রাকের সংখ্যা সরকারের মানসিকতার এক গুরুত্বপূর্ণ প্রমাণ।\nকরোনা–পরবর্তী সময় বলে, এ সরকার কখনো প্রান্তিক মানুষদের কথা আন্তরিকভাবে ভাবেনি। করোনার আগেও বাংলাদেশের বাজেটে কল্যাণ খাত (ওয়েলফেয়ার), অর্থাৎ স্বাস্থ্য, শিক্ষা ও সামাজিক নিরাপত্তার ক্ষেত্রে জিডিপির অনুপাতে বাজেট বরাদ্দ দক্ষিণ এশিয়ায় সর্বনিম্ন এবং বিশ্বে অন্যতম সর্বনিম্ন ছিল। এ দেশের সরকার প্রান্তিক মানুষের জন্য কতটা মনোযোগহীন, তার একটা প্রমাণ দেওয়া যাক।\nবর্তমান অর্থবছরের বাজেটটি হয়েছে করোনাকালে, যখন দেশে দারিদ্র্যসীমার নিচে থাকা মানুষের সংখ্যা আগের চেয়ে দ্বিগুণ ছিল। প্রস্তাবিত বাজেটে কাগজে-কলমে এক লাখ সাত হাজার কোটি টাকার বেশি বাজেট বরাদ্দ দেখানো হয়েছিল সামাজিক সুরক্ষা খাতে। অথচ এতেই আছে সরকারি কর্মকর্তা-কর্মচারীদের অবসর ভাতা, গ্র্যাচুইটি, মুক্তিযোদ্ধা ভাতা, সঞ্চয়পত্রের সুদ, উপবৃত্তির টাকা, এমনকি প্রণোদনার জন্য দেওয়া ঋণের সুদে ভর্তুকি সমন্বয়ের অর্থ, যা আসলে প্রান্তিক মানুষের জন্য নয়।\nবয়স্ক ভাতা, বিধবা ভাতা, প্রতিবন্ধী ভাতা—এ রকম নানা শ্রেণিতে সমাজের প্রান্তিক মানুষকে ভাতা দেওয়া হয়। এই অর্থবছরে উপকারভোগীর সংখ্যা ছিল মোট ১ কোটি ১২ লাখ। তাঁদের বেশির ভাগ ক্ষেত্রে মাসিক ভাতার পরিমাণ ৫০০ টাকা, আর অল্প কিছু ক্ষেত্রে ৭৫০ টাকা। অর্থাৎ মোট বরাদ্দ সর্বোচ্চ ৭ হাজার ৫০০ কোটি টাকা হতে পারে। সরকারি গবেষণায় দেখা গেছে, সামাজিক সুরক্ষা নানা কর্মসূচিতে যেসব নাম তালিকাভুক্ত হয়, তার মধ্যে কমপক্ষে ৪৬ শতাংশ ভাতা পাওয়ার যোগ্য নন। সেই সমালোচনা সরিয়ে রেখেও বলি, এ টাকার পুরোটাই যদি সত্যিই প্রান্তিক দরিদ্র মানুষের কাছে পৌঁছাত, তবুও এর পরিমাণ অতি অপর্যাপ্ত, বর্তমান জিডিপির মাত্র শূন্য দশমিক ২২ শতাংশ।\nচাহিদার তুলনায় টিসিবির ট্রাকের কিংবা ওএমএসের চাল বিক্রির দোকানের সংখ্যা এত কম কেন, এমন প্রশ্নের জবাবে সরকারের কিছু মুখপাত্র যাচ্ছেতাই বিদ্রূপ-তাচ্ছিল্য করছেন, তাঁদের কথা বাদ দিই। কিন্তু সরকারেরই নানা দায়িত্বশীলদের মুখ থেকে শোনা যায়, সরকার তার সীমিত সামর্থ্যের মধ্যে যতটা সম্ভব করছে। মজার ব্যাপার হলো এই ‘সীমিত সামর্থ্য’-এর সরকারটিরই সামর্থ্য অসীম দেখা যায়, যখন তারা কতগুলো ভৌত অবকাঠামো নির্মাণ করে।\nবড় বড় ভৌত অবকাঠামো তৈরি করা তাবৎ কর্তৃত্ববাদী শাসকদের প্রধান অগ্রাধিকারের তালিকায় থাকে। এর গৌণ কারণটি হচ্ছে ভৌত অবকাঠামো চোখে দৃশ্যমান হয়, তাই এগুলোকে উন্নয়ন হিসাবে দেখানো খুব সহজ। আর মুখ্য কারণ হচ্ছে, এই ভৌত অবকাঠামো তৈরির মাধ্যমে সরকারের রাজনৈতিক ও আমলাতন্ত্র উভয় অংশের উচ্চপর্যায়ের মানুষ ও তার সঙ্গে যুক্ত কিছু ব্যবসায়ীর (অলিগার্ক) অকল্পনীয় রকম উপার্জনের সুযোগ হয়। বাংলাদেশের অবকাঠামো তৈরির নামে লুটপাটের কথা বিরোধী দলের রাজনীতিবিদদের কথা নয়, ২০১৭ সালের জুনে বিশ্বব্যাংক তথ্য-উপাত্ত দিয়ে প্রমাণ করেছে, বাংলাদেশে যোগাযোগ অবকাঠামো নির্মাণ ব্যয় ভারত ও চীনের কয়েক গুণ। প্রতিষ্ঠানটি দুর্নীতিকেই প্রধান কারণ হিসাবে দেখিয়েছিল।\nপ্রান্তিক জনগণের জন্য কিছু না করতে চাওয়া সরকারটি তার অলিগার্কদের জন্য কী করে, তার একটা অসাধারণ উদাহরণ হচ্ছে কুইক রেন্টাল বিদ্যুৎকেন্দ্র। প্রয়োজন না থাকলেও কুইক রেন্টাল বিদ্যুৎকেন্দ্রের মেয়াদ বাড়িয়েছে। অনেক ক্ষেত্রেই এক মেগাওয়াট বিদ্যুৎ না কিনেও ক্যাপাসিটি চার্জের নামে হাজার হাজার কোটি টাকা তুলে দিচ্ছে কিছু ব্যবসায়ীর (অলিগার্ক) হাতে। গ্রীষ্মকালীন সর্বোচ্চ চাহিদার তুলনায়ও বর্তমানে বাংলাদেশের বিদ্যুৎ উৎপাদনক্ষমতা অন্তত ৫০ শতাংশ বেশি। তাই তীব্র সমালোচনার মুখে আমাদের শোনানো হয়েছিল, কুইক রেন্টাল বিদ্যুৎকেন্দ্রগুলোর মেয়াদ ২০২১ সালের পর আর বাড়ানো হবে না। অথচ মাসখানেক আগেই অতি প্রভাবশালী কয়েকটি গ্রুপের পাঁচটি কুইক রেন্টাল বিদ্যুৎকেন্দ্রের মেয়াদ বাড়ানোর সিদ্ধান্ত নেওয়া হয়েছে।\nকোনো দেশের সরকার জনকল্যাণে আন্তরিকভাবে কাজ করতে চাইবে, এটা আমরা ভাবতেই পারি। সত্যিকার অর্থে রাজনীতিতে আসার কথা এ রকম মানুষদেরই, যাঁরা নিজের খেয়ে বনের মোষ তাড়াবেন। কিন্তু পৃথিবীর ইতিহাস বলে, বিশেষ করে আমাদের মতো দেশগুলোতে রাজনীতি করতে চাওয়া মানুষদের প্রায় সবাই রাজনীতি করেন ক্ষমতা-প্রতিপত্তি অর্জন আর টাকা বানানোর জন্য। কিন্তু এমন কোনো মানসিকতার রাজনীতিকেরা ক্ষমতায় থাকলেও যদি জনগণকে কিছুটা ভয় পান, তাহলে যাচ্ছেতাই করতে পারেন না। ক্ষমতাসীনরা জনগণকে ভয় পায় দুটি কারণে। যদি সরকারটিকে জনগণের ম্যান্ডেট পেয়ে নির্বাচিত হয় অথবা জনগণ যদি তাদের চূড়ান্ত খারাপ পরিস্থিতিতে রাস্তায় অসন্তোষ প্রকাশ করে। সরকারের দিক থেকে জনগণকে ভয় পাওয়ার একটি কারণও বাংলাদেশে এখন নেই।\nবিশ্বখ্যাত অর্থনীতিবিদ অমর্ত্য সেন দুর্ভিক্ষ নিয়ে তাঁর বিখ্যাত গবেষণায় অনেকগুলো উদাহরণ দিয়ে দেখিয়েছেন, গণতন্ত্র কীভাবে একটি দেশের দুর্ভিক্ষ ঠেকিয়ে দেয়। তিনি বলেন, একটি গণতান্ত্রিক দেশে মুক্ত সংবাদমাধ্যম থাকে। মুক্ত সংবাদমাধ্যমে যখন কোনো এলাকার দুর্ভিক্ষের খবর আসে, তখন সরকারকে চাপে পড়ে হলেও ব্যবস্থা নিতে হয়। কারণ সরকারটিকে কিছুদিন পরই নির্বাচনে যেতে হবে। দুর্ভিক্ষের প্রয়োজন নেই, মানুষের ভোট পেতে হলে মানুষের জন্য, এমনকি অনিচ্ছা থাকলেও কাজ করতে হবে। এটা কি শুধু দুর্ভিক্ষের ক্ষেত্রেই সত্য?\nভারতে বিজেপির রাজনীতির আলোচনায় হিন্দু পরিচয়বাদী রাজনীতি নিয়েই কথা হয় অনেক বেশি। এটা হওয়ারই কথা। কিন্তু ক্ষমতাসীন বিজেপিও জানে, শুধু হিন্দু পরিচয়বাদী রাজনীতি দলকে উপর্যুপরি ক্ষমতায় আসা নিশ্চিত করবে না। তাই সম্প্রতি উত্তর প্রদেশের নির্বাচনে বিজেপির জয়ের পেছনে অনেক দরিদ্র মানুষকে দীর্ঘদিন অত্যন্ত কম মূল্যে অত্যাবশ্যকীয় ভোগ্যপণ্য দেওয়াকে একটা গুরুত্বপূর্ণ কারণ হিসেবে দেখা হচ্ছে। একইভাবে অরবিন্দ কেজরিওয়ালের আম আদমি পার্টি দিল্লির জনগণের জন্য নানা সুযোগ-সুবিধা নিশ্চিত করেই পরাক্রমশালী বিজেপির বিরুদ্ধে নিজেদের ক্ষমতায় ধরে রাখতে পেরেছিল। এমনকি দিল্লির সাধারণ জনগণের কল্যাণের জন্য কাজ করার মডেল এখন পাঞ্জাবের মানুষকেও আশান্বিত করেছে এবং জনগণ তাদের প্রদেশ শাসনের ভার তুলে দিয়েছেন আদমি পার্টির হাতে।\nবিশ্বের সব সরকারব্যবস্থার মধ্যে গণতান্ত্রিক ব্যবস্থাটিই তার সব ত্রুটিবিচ্যুতি সত্ত্বেও শ্রেষ্ঠতম ব্যবস্থা বলে প্রায় সবার কাছে স্বীকৃত। এতে জনগণ কিছুটা হলেও ক্ষমতায়িত থাকে। আর গণতন্ত্রহীনতায় একটা গোষ্ঠীর হাতেই চলে যায় সবকিছু (অলিগার্কি)। রাষ্ট্রের সবকিছু শুষে নিয়ে রাতারাতি ফুলেফেঁপে ওঠে সেই গোষ্ঠী। সেই গোষ্ঠীটির অকল্পনীয় পরিমাণ আয়ের সঙ্গে টিসিবির ট্রাকের পেছনে দৌড়ে বেড়ানো মানুষগুলোর আয়ের গড় করে তাকে আবার বাড়িয়ে সরকার বিরাট উন্নয়নের গল্প ফাঁদতে পারে। টিসিবির ট্রাক একটিও না থাকলেই-বা কী।\nডা. জাহেদ উর রহমান ইনডিপেনডেন্ট ইউনিভার্সিটি অব বাংলাদেশের শিক্ষক"
    },
    {
        "url": "https://www.prothomalo.com/opinion/column/%E0%A6%95%E0%A6%BE%E0%A6%B0%E0%A6%93-%E0%A6%AA%E0%A7%8C%E0%A6%B7-%E0%A6%AE%E0%A6%BE%E0%A6%B8-%E0%A6%95%E0%A6%BE%E0%A6%B0%E0%A6%93-%E0%A6%B8%E0%A6%B0%E0%A7%8D%E0%A6%AC%E0%A6%A8%E0%A6%BE%E0%A6%B6-9",
        "title": "কারও পৌষ মাস কারও সর্বনাশ | প্রথম আলো",
        "meta_description": "মন্ত্রিসভার সদস্যরা তারস্বরে বলছেন, দেশ শনৈঃ শনৈঃ এগিয়ে যাচ্ছে। বাংলাদেশ নাকি বিশ্বের রোল মডেল। প্রধানমন্ত্রী নিজেও বলেন, যারা সমালোচক, তারা উন্নয়ন দেখে না বা উন্নয়ন চায় না। তাদের দেশপ্রেম নিয়ে তাঁর সন্দেহ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F8d92dfc4-ea51-46d0-b300-56babc07b4e4%2FTCB_Mohammadpur_19_CMYK.png?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-14T14:49:00",
        "keywords": [
            "মহিউদ্দিন আহমদ",
            "নিত্য পণ্য",
            "বাজার",
            "উন্নয়ন",
            "অর্থ পাচার",
            "টিসিবি",
            "সরকার",
            "অর্থমন্ত্রী",
            "লেখকের কলাম"
        ],
        "last_scraped": "2024-10-07T15:21:04.388419",
        "source": "প্রথম আলো",
        "old": true,
        "author": "মহিউদ্দিন আহমদ",
        "content": "মন্ত্রিসভার সদস্যরা তারস্বরে বলছেন, দেশ শনৈঃ শনৈঃ এগিয়ে যাচ্ছে। বাংলাদেশ নাকি বিশ্বের রোল মডেল। প্রধানমন্ত্রী নিজেও বলেন, যারা সমালোচক, তারা উন্নয়ন দেখে না বা উন্নয়ন চায় না। তাদের দেশপ্রেম নিয়ে তাঁর সন্দেহ। দেশে অনেকগুলো মেগা প্রজেক্ট—পদ্মা সেতু, রূপপুর পারমাণবিক বিদ্যুৎকেন্দ্র, মেট্রোরেল, কর্ণফুলী টানেল, এলিভেটেড এক্সপ্রেসওয়ে, ঢাকা বিমানবন্দরের তৃতীয় টার্মিনাল—আরও কত–কী!\nখবরের কাগজ খুললেই দেখি অন্য ছবি—নারী অপহরণ, ধর্ষণ ও হত্যা, সড়ক দুর্ঘটনায় মৃত্যুর মিছিল, ক্ষমতাবানের দখলে দুর্বলের জমি, নিত্যপ্রয়োজনীয় পণ্যের দাম নিয়ে বাজারে নৈরাজ্য, ইউনিয়ন পরিষদ নেতার স্ত্রীর নামে বিধবা ভাতা, ভূমিহীনকে দেওয়া সরকারি বাড়ি বানাতে না বানাতেই ফাটল, খাল-বিলে অ্যাপ্রোচ রোড ছাড়াই কালভার্ট-সেতু, কোথাও কোথাও বিনা মূল্যে প্রাপ্য কোভিডের ভ্যাকসিন বিক্রি—সব মিলিয়ে মানুষের নাভিশ্বাস।\nযিনি ভালো আছেন, তিনি দেখছেন যে দেশ খুব ভালো চলছে। যিনি ভালো নেই, রোল মডেলে তার পেট ভরে না। জিডিপি বাড়ছে, বাড়ছে মাথাপিছু আয়। ভারত-পাকিস্তানকে ছাড়িয়ে যাচ্ছি, এই আনন্দে আমরা আটখানা। অর্থশাস্ত্র পড়ার কারণে জিডিপি বিষয়টা আমি কিছুটা বুঝি। যদি বড় দুটি সেতু, তিনটা সেনানিবাস, চারটা মেডিকেল কলেজ বানানো হয়, তাহলে জিডিপি বাড়ে। কিন্তু তাতে মানুষের হাতে টাকা আসে না। অনেকেই ফেসবুকে ট্রল করে লেখেন, এত টাকা মাথাপিছু আয়! কই, আমার হাতে তা নেই কেন! জিডিপি বিষয়টা না বোঝার কারণে এমনটা ভাবে মানুষ। আর মাথাপিছু আয়ের ব্যাপারটা তো পুরোপুরি শুভংকরের ফাঁকি। আপনার আয় ১০০ কোটি টাকা, আমার আয় এক হাজার টাকা। দুজনের আয় যোগ করে দুই দিয়ে ভাগ করলেই তা হয়ে যাবে মাথাপিছু আয়। সে ক্ষেত্রে ভিখারিও কোটিপতি। মন্ত্রীরা কি সবাইকে নির্বোধ মনে করেন?\nঅর্থনীতিতে আয়বৈষম্য পরিমাপের জন্য একটি সূচক ব্যবহার করা হয়—জিনি কো-এফিশিয়েন্ট। তো মন্ত্রীরা এর ধারেকাছে দিয়েও যান না, হয়তো এর নামও শোনেননি। এই সূচক দিয়েই বোঝা যায় দেশে আয়বৈষম্য আগের তুলনায় অনেক বেড়ে গেছে। একটা লোককে কোটিপতি বানাতে গেলে পঞ্চাশ-এক শ জনকে গরিবি লাইনের নিচে ঠেলে ফেলতে হয়। টিসিবির ট্রাকের যে ছবিগুলো এখন আমরা দেখি, তা থেকেই বোঝা যায় মানুষের অবস্থা কেমন। এ নিয়েও মন্ত্রীরা-কর্তারা কৌতুক করেন। খাদ্যমন্ত্রী কোথায় লজ্জায় মুখ লুকাবেন তা নয়, তিনি বললেন, অনেকেই এখন চিকন চাল খায় বলে চালের দাম বেড়ে গেছে। তথ্যমন্ত্রী বলেছেন, মানুষের ক্রয়ক্ষমতা তিন গুণ বেড়েছে। অনেকেই মনে করেন, সবাই বুঝি তাঁর মতোই।\nঢাকা-চট্টগ্রামের যানজটের কথা মনে হলেই গা শিউরে ওঠে। মেট্রোরেলের দোহাই দিয়ে মানুষকে ঘণ্টার পর ঘণ্টা রাস্তায় আটকে রাখা হচ্ছে। যাঁরা রীতিমতো কারফিউ দিয়ে রাস্তা ফাঁকা করে যাতায়াত করেন, তাঁরা এটা বুঝবেন না। ঢাকা এখন বসবাসের অচল একটি শহর। ঢাকা এখন পৃথিবীর সবচেয়ে দূষিত নগরী। তো আমরা রোল মডেল হই কীভাবে?\nআমরা যখন পরাধীন ছিলাম, তখন আয়বৈষম্য এত বেশি ছিল না। তখন মানুষ গরিব ছিল। তখন ব্যবসায়ীরা ছিল ধনী। কিন্তু লুটেরার সংখ্যা ছিল কম। ব্যবসায়ীর সংখ্যা খুব একটা বাড়েনি। লুটেরাদের সংখ্যা বেড়েছে জ্যামিতিক হারে। সত্তর দশকের শুরুর দিকে, যখন মন খুলে পত্রিকায় লেখালেখি করা যেত, তখন এই লুটেরাদের পরিচিতি হয়েছিল ‘লুম্পেন বুর্জোয়া’। ৫০ বছর পেরিয়ে গেলেও এরা লুম্পেনই রয়ে গেছে। খাসলত বদলায়নি। এরা অনেকেই ক্ষমতাসীনদের আশ্রয়ে-প্রশ্রয়ে স্ফীত হচ্ছে। এদের যত মোটাতাজাকরণ চলছে, ততই মানুষ বেশি সংখ্যায় দারিদ্র্যরেখার নিচে নেমে যাচ্ছে।\nএকটু আগে প্রিয় কবি সোহরাব হাসানের সদ্যোজাত কবিতা সংকলনটি দেখছিলাম। তিনি নিজেই গতকাল রোববার সকালে উপহার দিয়ে গেলেন তাঁর ‘নির্বাচিত কবিতা’। সেখানে একটি কবিতার কয়েকটি লাইন এ রকম: \nকারো দুঃসময় মানে\nকারো জন্যে দারুণ সুসময়\nকারো হাত খালি থাকা মানে\nকারো হাতে অতিরিক্ত পুঁজি।\nকমবখত লোক আমি\nতাই আপনাদের এই অসম বণ্টনের\nব্যাপারটা একদম কম বুঝি।\nএ লাইনগুলো পড়তে পড়তে ছোটবেলা থেকে শুনে আসা একটি বচনের কথা মনে পড়ল—কারও পৌষ মাস কারও সর্বনাশ। কোটি কোটি মানুষের সর্বনাশের মূল্যে আমাদের যে ‘উন্নয়ন’ হচ্ছে, তার উপকারভোগী হচ্ছে গুটিকয় পরিবার ও চক্র। আমরা তাদের নাম জানি, তাদের অনেককে চিনি। দশ-বিশ বছর আগে যে মলিন পোশাকে স্পঞ্জের স্যান্ডেল পায়ে ঢাকায় এসেছিল, ঠিকমতো রাস্তা পার হতে পারত না, সে আজ আলাদিনের চেরাগের বদৌলতে হাজার কোটি টাকার মালিক। কোটি সংখ্যায় কয়টা শূন্য লাগে, আমি তা চটজলদি বলতে পারব না। পত্রিকায় চুরিচামারির যেসব কেচ্ছা পড়ি, তার কোনোটাই এখন হাজার কোটির কম নয়। তারপরও উন্নয়নের ঢাক পেটানো হচ্ছে। এদের কথা শুনলে গোয়েবলসও লজ্জা পেতেন। কেউ কেউ প্রশ্ন করতে পারেন—বলেন তো ভাই, এই গোয়েবলসটা কে? তাঁদের জ্ঞাতার্থে বলছি, হিটলারের তথ্যমন্ত্রীর নাম ছিল গোয়েবলস।\nলেখাটি শেষ করব আজকের সংবাদপত্রের কয়েকটি শিরোনাম দিয়ে। পত্রিকার খবরগুলোও এখন সমাজের আয়না। আমি যে পত্রিকা নিয়মিত পড়ি, তার প্রথম পাতার প্রধান সংবাদের ওপর টিসিবির ট্রাকের সামনে ভিড় করা নারীদের বাড়ানো হাত। সংবাদের শিরোনাম—অপেক্ষার পরও কেন খালি হাতে ফেরা। এর নিচেই তিনটি উপশিরোনাম—মোহাম্মদপুর: রাস্তায় কেনে পুলিশ, লাইন ছাড়াই নেন কাউন্সিলরের লোক; দয়াগঞ্জ ও রূপনগর: চার ঘণ্টা অপেক্ষা, তবু ফিরতে হলো খালি হাতে; হাতিরঝিল: পুলিশের গাড়িতে পণ্য ওঠানোর ছবি তোলায় হেনস্তা।\nদ্বিতীয় পাতার প্রধান সংবাদ হচ্ছে প্রধানমন্ত্রীকে উদ্ধৃত করে দুই কলাম বক্তব্য: গণতান্ত্রিক ধারা অব্যাহত থাকায় আজ বাংলাদেশের এই উন্নয়ন। খবরটির দুটি অর্থ। এক. দেশে উন্নয়ন হচ্ছে, দুই. গণতান্ত্রিক ধারা অব্যাহত আছে। পাশেই এক কলামে জাতীয় পার্টির সভাপতি ও সরকারি দলের পার্টনার জি এম কাদেরের আক্ষেপ—কেবল সরকারি দলের লোকেরাই ভালো আছেন। এর বেশি উদাহরণ আপাতত আর দিতে চাই না। আমরা বেশ আছি!\nতারপরও আমরা ভালো আছি, এ কথা বলার লোকের অভাব নেই। আগে একজন মোনেম খান ছিলেন। এখন মোনেম খানের সংখ্যা অসংখ্য। মোনেম খানরা সমাজে কোনো সমস্যা দেখেন না। তাঁরা রাজনৈতিক প্রতিদ্বন্দ্বী ও প্রতিপক্ষের জুজু দেখেন অহরহ। বিরোধী রাজনৈতিক নেতাদের সম্পর্কে অমার্জিত ভাষা ব্যবহারের যে দৃষ্টান্ত তৈরি করেছিলেন পাকিস্তানের প্রথম উজিরে আজম লিয়াকত আলী খান, পরবর্তী শাসকেরা এখন পর্যন্ত একই ভাষা ব্যবহার করে চলেছেন। তাঁরা চোখে তাঁদের সমালোচক ছাড়া আর কোনো সমস্যা দেখেন না।\n● মহিউদ্দিন আহমদ লেখক ও গবেষক\nmohi2005@gmail.com"
    },
    {
        "url": "https://www.prothomalo.com/opinion/column/%E0%A6%AD%E0%A7%87%E0%A6%99%E0%A7%87-%E0%A6%AA%E0%A7%9C%E0%A6%BE-%E0%A6%AE%E0%A6%A7%E0%A7%8D%E0%A6%AF%E0%A6%AC%E0%A6%BF%E0%A6%A4%E0%A7%8D%E0%A6%A4-%E0%A6%93-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%9F%E0%A7%8D%E0%A6%B0%E0%A6%BE%E0%A6%95%E0%A7%87%E0%A6%B0-%E0%A6%AA%E0%A7%87%E0%A6%9B%E0%A6%A8%E0%A7%87-%E0%A6%95%E0%A7%81%E0%A6%A3%E0%A7%8D%E0%A6%A0%E0%A6%BF%E0%A6%A4-%E0%A6%A6%E0%A7%8C%E0%A7%9C",
        "title": "ভেঙে পড়া মধ্যবিত্ত ও টিসিবির ট্রাকের পেছনে ‘কুণ্ঠিত দৌড়’ | প্রথম আলো",
        "meta_description": "তেল, চিনি, ডালসহ নিত্যপণ্যের দাম লাফিয়ে বাড়ার সঙ্গে পাল্লা দিয়ে টিসিবির লাইনে মানুষের লাইনও দীর্ঘ থেকে দীর্ঘতর হচ্ছে। ভোর থেকে লাইনে দাঁড়িয়ে বিকেল গড়িয়ে গেলেও অনেককে ফিরে আসতে হচ্ছে খালি হাতে। ‘ভালো’ পোশাকের মধ্যবিত্তরাও গরিবদের সেই লাইনে দাঁড়াচ্ছেন। ফেসবুকে ছড়িয়ে পড়া একটা ভিডিওতে দেখা যাচ্ছে, টিসিবির একটা ট্রাকের পেছন পেছন দৌড়াচ্ছেন একদল মানুষ।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F8afe8ae3-5858-4c88-b5a7-3796a003c699%2Ftcb_monoj.PNG?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-14T21:00:00",
        "keywords": [
            "টিসিবি",
            "নিত্য পণ্য",
            "মাথাপিছু আয়",
            "উন্নয়ন"
        ],
        "last_scraped": "2024-10-07T15:21:21.550073",
        "source": "প্রথম আলো",
        "old": true,
        "author": "মনোজ দে",
        "content": "তেল, চিনি, ডালসহ নিত্যপণ্যের দাম লাফিয়ে বাড়ার সঙ্গে পাল্লা দিয়ে টিসিবির লাইনে মানুষের লাইনও দীর্ঘ থেকে দীর্ঘতর হচ্ছে। ভোর থেকে লাইনে দাঁড়িয়ে বিকেল গড়িয়ে গেলেও অনেককে ফিরে আসতে হচ্ছে খালি হাতে। ‘ভালো’ পোশাকের মধ্যবিত্তরাও গরিবদের সেই লাইনে দাঁড়াচ্ছেন। ফেসবুকে ছড়িয়ে পড়া একটা ভিডিওতে দেখা যাচ্ছে, টিসিবির একটা ট্রাকের পেছন পেছন দৌড়াচ্ছেন একদল মানুষ। শারীরিক ও মানসিকভাবে কুণ্ঠিত কয়েকজন (ভালো পোশাক পরিহিত) সেই দৌড়ে অবধারিতভাবে পিছিয়ে পড়ছেন। আরেকটি ছবিতে দেখা যাচ্ছে, এক নারী একটা পণ্যশূন্য টিসিবির ট্রাকের পেছনে ঝুলে পড়ে মিনতি জানাচ্ছেন চাল, তেল কিংবা অন্য কোনো খাদ্যপণ্যের জন্য।\nপঞ্চাশ দশকে মুক্তি পাওয়া ঋত্বিক ঘটকের সিনেমা ‘নাগরিক’। এই সিনেমায় তিনি স্বাধীনতা উত্তর শহর কলকাতার সমাজেরভাঙনের চিত্র তুলে এনেছেন শিল্পীর সংবেদনশীল মন দিয়ে। ভাঙনের কেন্দ্রে মধ্যবিত্ত শ্রেণি। লেখাপড়া জানা মধ্যশ্রেণির প্রতিনিধি পরিবারটি। পরিবারের প্রধান চাকরি থেকে অবসরে গেছেন। স্ত্রী, ছেলে-মেয়ে নিয়ে তাঁর ছোট্ট সংসার। অসুখের খরচ মেটাতে গিয়ে নিজের বাড়ি বিক্রি করে দিতে হয়েছে তাঁকে। পেনশনের আয়ের সঙ্গে মানিয়ে নিতে উঠে আসতে হয়েছে কলকাতার সস্তা ভাড়ার ঘিঞ্জি একটা পাড়ায়, ছোট পুরোনো একটা বাড়িতে। পরিবারের কন্যাটির ‘বয়স’ হয়ে গেলেও বিয়ে হয়নি। বয়সের কারণে পাত্রপক্ষ তাঁকে পছন্দ করে না। \nছেলেটি লেখাপড়া শেষ করে চাকরিপ্রত্যাশী। ইন্টারভিউ দিয়ে এসে ভীষণ আশাবাদী, এক মাসের মধ্যেই চাকরিটা হয়ে যাবে, ভাগ্য বদলে যাবে। ছেলেটা স্বপ্ন দেখে। পুরোনো ঘরের দেয়ালে টাঙানো একটা পুরোনো ক্যালেন্ডার। একটা মাঠ পেরিয়ে একটা লাল টালির বাড়ির ছবি। ছেলেটা স্বপ্ন দেখে, চাকরি হলে তাঁর প্রেমিকাকে বিয়ে করবে এবং এ রকম একটা বাড়িতে সবাই মিলে সুখে-শান্তিতে বাস করবে। দেখতে দেখতে এক মাস পেরিয়ে যায়। হয়ে যাওয়া চাকরিটা তাঁর হয় না। জীবন থেকে অনেকগুলো ‘এক মাস’ হারিয়ে গেলেও চাকরি আর হয় না।\nঋত্বিক একই সঙ্গে পাঁড় বাস্তববাদী ও আশাবাদী শিল্পী। তাই তিনি দূর ভবিষ্যতে কোনো একদিন সবকিছু পাল্টে যাবে—এমন আশা করেন। কিন্তু বর্তমানের নিরেট বাস্তবতার প্রতিই তাঁর মনোযোগ। ফলে ভাঙনের কালে একটা মধ্যবিত্ত পরিবার কীভাবে ফুটপাতে সবহারাদের কাতারে নেমে যায়, সেই চিত্রই তুলে ধরেন।\nঋত্বিকের ‘নাগরিক’ সিনেমার প্রতিপাদ্য যেন করোনাপরবর্তী বাংলাদেশের মধ্যবিত্তের ভাঙন ও নাজুক বাস্তবতার প্রতিচ্ছবি। মধ্যবিত্ত শ্রেণির অনেকেই এখন টিসিবির লাইনে দাঁড়াতে বাধ্য হচ্ছেন। অথচ বাংলাদেশের মধ্যবিত্ত শ্রেণি ঐতিহাসিকভাবে প্রতিবাদী ও বিদ্রোহী। এই শ্রেণির হাতেই বাংলাদেশ রাষ্ট্রের অভ্যুদয়। কামরুদ্দীন আহমেদের মতো সমাজ বিশ্লেষক গত শতকের ষাটের দশকে এ দেশের মধ্যবিত্ত শ্রেণির এই প্রতিবাদী চরিত্রের সঙ্গে ফ্রান্সের ছাত্র-বুদ্ধিজীবী ও মধ্যবিত্ত শ্রেণির মিল খুঁজে পেয়েছিলেন। সে সময় দুই দেশের মধ্যবিত্ত শ্রেণির বিদ্রোহ সারা বিশ্বকে কাঁপিয়ে দিয়েছিল।\nমধ্যবিত্ত শ্রেণি যতটা অর্থনৈতিক শ্রেণি, তার চেয়ে অনেক বেশি বুদ্ধিবৃত্তিক শ্রেণি। শিল্প, সাহিত্য, সংস্কৃতি, জ্ঞান, বিজ্ঞান, দর্শনে তাদের অবদান থাকে প্রভাববিস্তারী। একই সঙ্গে রাজনীতির গতিপ্রকৃতি নির্ধারণ ও পরিবর্তনে তাদের প্রধান একটা ভূমিকা আমরা দেখেছি। নব্বইয়ের দশক পর্যন্ত বাংলাদেশের মধ্যবিত্ত শ্রেণির সমাজ, সংস্কৃতি ও রাজনৈতিক ক্ষেত্রে ভূমিকা আমরা দেখি। কিন্তু গত তিন দশকে মধ্যবিত্ত শ্রেণির বুদ্ধিবৃত্তিক ভূমিকা একেবারে তলানিতে এসে ঠেকেছে।\nবাংলাদেশের সমাজ ও অর্থনীতিতে মুক্তবাজার ব্যবস্থা যতটাই গেঁড়ে বসেছে, মধ্যবিত্ত শ্রেণি ততটাই নিছক অর্থনৈতিক শ্রেণি হিসেবে আবির্ভূত হয়েছে। ফলে শহুরে রিকশাচালক, বাসচালক, তরকারি বিক্রেতা, মাছ বিক্রেতা কিংবা প্রাথমিক শিক্ষক, বেসরকারি চাকুরে কিংবা ছোট ব্যবসায়ীরা আয়ের দিক থেকে একই শ্রেণিভুক্ত। দৈনিক ২ ডলার থেকে ৪০ ডলার যাঁদের আয়, তাঁদের মধ্যবিত্ত বলে ধরা হয়।\nক্ষমতাচক্রের সঙ্গে যুক্ত মধ্যবিত্তের একটা অংশ দ্রুত ধনীতে পরিণত হচ্ছে। কিন্তু বিশাল সংখ্যাগরিষ্ঠ অংশটার পরিস্থিতি গত তিন বছরে খারাপও হয়েছে। আয়ের সঙ্গে সংগতি রেখে জীবনযাত্রার ব্যয় নির্বাহ করা সম্ভব হচ্ছে না। তাঁদের উপযুক্ত কর্মসংস্থানও সৃষ্টি হচ্ছে না। দেশে মাত্র ১০-১২ শতাংশ কর্মসংস্থান হচ্ছে আনুষ্ঠানিক অর্থনীতিতে। নিয়মিত বেতন, চাকরির অন্যান্য সুযোগ-সুবিধা তাদের রয়েছে। কিন্তু বাকি ৮৮-৯০ শতাংশ কর্মসংস্থান অনানুষ্ঠানিক খাতের। ফলে আয় ও ক্রয়ক্ষমতার দিক থেকে যে শ্রেণিকে মধ্যবিত্ত ধরা হয়, সেই শ্রেণি ‘ঝুলন্ত দড়ির ওপর’ ঝোলে। করোনা বা অন্য যেকোনো ধাক্কায় তাদের বিপুল অংশ দারিদ্র্যসীমার নিচে নেমে যায়।\nসাংস্কৃতিকভাবে ভেঙে পড়ার পর করোনা মহামারির অভিঘাতে অর্থনৈতিকভাবেও মধ্যবিত্ত ভাঙছে। নতুন করে আবার চোখ রাঙাচ্ছে ইউক্রেন যুদ্ধ। করোনা মহামারির তিন বছরে বিপুলসংখ্যক মানুষ কাজ হারিয়েছেন। নতুন করে আড়াই কোটি মানুষ দারিদ্র্যসীমার নিচে চলে গেছে, তাদের মধ্যে কত জন মধ্যবিত্ত, সে পরিসংখ্যান কারও কাছে নেই। অনেকের চাকরি চলে গেছে, অনেক মাঝারি ব্যবসা বন্ধ হয়ে গেছে। ফলে তারা খুব দ্রুত নিচের স্তরে নেমে গেছে। করোনার তিন বছরে চাল, ডাল, আটা, তেল, চিনি, সবজি, মাছ-মাংসসহ প্রায় সব ধরনের নিত্যপণ্যের দাম বেড়েছে, ওষুধ-চিকিৎসা খরচ, বাসা ভাড়া, পরিবহন ব্যয়, ছেলেমেয়েদের পড়াশোনার খরচ সবই বেড়েছে। কিন্তু আয় বাড়েনি। বরং বেশির ভাগের ক্ষেত্রে সেটা কমেছে। এখন কোনোরকমে খেয়ে-পরে বেঁচে থাকার সংগ্রামে ‘ভালো পোশাক পরা লোকেরা’ এখন টিসিবির ট্রাকের দীর্ঘ লাইনে দাঁড়াচ্ছেন। কিন্তু টিসিবির পণ্যচাহিদার তুলনায় জোগান কম। সবচেয়ে বড় কথা, ব্যবস্থাপনাটাও অবমাননাকর। সকাল থেকে দীর্ঘ লাইনে দাঁড়াতে হবে, তারপর ৯টার ট্রাক আসবে দুপুর ১২টা থেকে বেলা ১টা কিংবা ২টায়। সেখানেও পণ্যদ্রব্য থাকবে অপ্রতুল। ফলে দৌড়াদৌড়ি, হুড়োহুড়ি, প্রতিযোগিতার চিত্র নিত্যদিনের।\nরাষ্ট্র তো এই নিচের স্তরে নেমে যাওয়া মধ্যবিত্তের একাংশের কথা ভেবে ট্রাকের পেছনে ছুটতে ছুটতে খাদ্যপণ্য কেনার এই অবমাননাকর ব্যবস্থা করেনি। তারা সেটা করেছে গরিবদের জন্য। গরিবেরা অনুকম্পা পেতে ঠেলাঠেলি করবে, ধাক্কাধাক্কি করবে—এতে আর এমন কী? ‘ছোটদের বড়দের সকলের, গরিবের নিঃস্বের ফকিরের’—সব মানুষের দেশ হতে গিয়ে রাষ্ট্রীয় নীতিতে বৈষম্যটাই এখন সবচেয়ে বড় সত্য। বৈষম্য পরিমাপের গিনি সহগে বাংলাদেশ চরম বৈষম্যপূর্ণ রাষ্ট্রের সীমারেখা ছুঁতে চলেছে। ২০১০ সালে গিনি সহগ ছিল শূন্য দশমিক ৪৫, সেটা ২০১৮ সালে হয়েছে শূন্য দশমিক ৪৮ শতাংশ। শূন্য দশমিক ৫০-এর ওপরে গেলে কিন্তু খুব খারাপ অবস্থা।\nএক দেশ দুই অর্থনৈতিক নীতি, বৈষম্যের যে দেয়াল ভেঙে পাকিস্তান থেকে বাংলাদেশ রাষ্ট্রের জন্ম হয়েছিল, স্বাধীনতার ৫০ বছরে সেই বৈষম্যই এখন বাংলাদেশে সবচেয়ে আলোচিত শব্দ। ইতিহাসবিদ ও অর্থনীতিবিদ রমেশ চন্দ্র দত্ত তাঁর ‘বাংলার কৃষক’ বইতে তথ্য-উপাত্ত দিয়ে দেখিয়েছিলেন, ব্রিটিশ ঔপনিবেশিক আমলে কীভাবে বাংলা থেকে সম্পদ পাচার হয়ে যাওয়ায় কৃষকেরা দুর্দশার বৃত্ত থেকে বের হয়ে আসতে পারেন না। পাকিস্তান আমলেও সম্পদ পাচার ছিল প্রধান সমস্যা। বাংলাদেশের স্বাধীনতার সুবর্ণজয়ন্তীতেও সম্পদ পাচারের সেই বৃত্ত থেকে আমরা বেরিয়ে আসতে পারিনি। ফলে উদ্বৃত্ত সম্পদ দেশের মানুষের জীবনমান উন্নয়নে ব্যবহার করা যাচ্ছে না।\nঋত্বিক ঘটকের ‘নাগরিক’ সিনেমার শেষ দৃশ্যটায় আমরা দেখতে পাই, একটা বৃষ্টির সন্ধ্যায় ভাই ও বোন ঘিঞ্জি পাড়ার সেই ভাড়া বাড়ি ছেড়ে দিয়ে অনিশ্চিত ভবিষ্যতের পথে রওনা হচ্ছে। সেই মুহূর্তেই একটি ট্যাক্সি এসে বাড়িটির দোরগোড়ায় থামছে। আরও দুই ভাই-বোন জিনিসপত্র নিয়ে ট্যাক্সি থেকে নামে। জমে থাকা ময়লা কাদায় পা আটকে যায় মেয়েটির। বলে ওঠে, ছি! কী ময়লা! ছেলেটা তাকে আশ্বস্ত করে, মাত্র তো একটা মাস, কষ্টেসৃষ্টে কাটিয়ে দাও। চাকরিটা তো হয়েই যাচ্ছে...।\nভাঙনের কালে সেই এক মাস কত দিনে শেষ হয়, কেউ কি বলতে পারে? করোনা মহামারির ধাক্কায় দেশের বিপুলসংখ্যক মানুষ যে চরম দুর্দশায় আছে, সেই বাস্তবতাকে স্বীকার করতে নীতিনির্ধারকদের সমস্যা কোথায়? এই দুঃসময়টা তারা যাতে কাটিয়ে উঠতে পারে, সে জন্য সম্মানজনক কোনো ব্যবস্থায় কেন সরকারি সহায়তা দেওয়া যাবে না? গরিব হোক, মধ্যবিত্ত হোক—সবাই রাষ্ট্রের নাগরিক। নাগরিকের আত্মমর্যাদা রক্ষার দায়িত্ব রাষ্ট্রের।\nমনোজ দে প্রথম আলোর জ্যেষ্ঠ সহসম্পাদক"
    },
    {
        "url": "https://www.prothomalo.com/bangladesh/capital/%E0%A6%B9%E0%A6%BE%E0%A6%A4-%E0%A6%A5%E0%A7%87%E0%A6%95%E0%A7%87-%E0%A6%AA%E0%A7%9C%E0%A7%87-%E0%A6%97%E0%A7%87%E0%A6%B2-%E0%A7%A9-%E0%A6%98%E0%A6%A3%E0%A7%8D%E0%A6%9F%E0%A6%BE-%E0%A6%A6%E0%A6%BE%E0%A6%81%E0%A7%9C%E0%A6%BF%E0%A7%9F%E0%A7%87-%E0%A6%A5%E0%A7%87%E0%A6%95%E0%A7%87-%E0%A6%95%E0%A7%87%E0%A6%A8%E0%A6%BE-%E0%A6%A1%E0%A6%BE%E0%A6%B2-%E0%A6%9A%E0%A6%BF%E0%A6%A8%E0%A6%BF",
        "title": "হাত থেকে পড়ে গেল ৩ ঘণ্টা দাঁড়িয়ে থেকে কেনা ডাল-চিনি | প্রথম আলো",
        "meta_description": "মেয়েকে কোলে নিয়ে ভরদুপুরে টিসিবির পণ্য বিক্রির ট্রাকের লাইনে দাঁড়িয়েছিলেন মা আয়েশা আক্তার৷ চড়া রোদে প্রায় তিন ঘণ্টা  দাঁড়িয়ে অপেক্ষার পরে বেলা আড়াইটার দিকে পণ্য কেনার সুযোগ পান এই নারী।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F97082e61-21f5-4b8e-b88c-b1ae7ac67950%2F9e513b73-37eb-4895-9ef2-c2a136f2e263.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-15T17:02:00",
        "keywords": [
            "টিসিবি",
            "রাজধানী ঢাকা"
        ],
        "last_scraped": "2024-10-07T15:21:39.607512",
        "source": "প্রথম আলো",
        "old": true,
        "author": "ড্রিঞ্জা চাম্বুগং",
        "content": "মেয়েকে কোলে নিয়ে ভরদুপুরে টিসিবির পণ্য বিক্রির ট্রাকের লাইনে দাঁড়িয়েছিলেন মা আয়েশা আক্তার৷ চড়া রোদে প্রায় তিন ঘণ্টা  দাঁড়িয়ে অপেক্ষার পরে বেলা আড়াইটার দিকে পণ্য কেনার সুযোগ পান এই নারী।\nপলিথিনে মোড়ানো মসুর ডাল ও চিনির প্যাকেটটি নেওয়ার সময়  রাস্তায় পড়ে যায়। এক হাতে সন্তানকে কোলে নিয়ে, অন্য হাতে পণ্যগুলো নিচ্ছিলেন তিনি। পড়ে যাওয়ার সঙ্গে সঙ্গে পলিথিনের মোড়ক ফেটে ডাল, চিনি রাস্তায় থাকা ধুলাবালুর সঙ্গে মিশে যায়।\nএমন পরিস্থিতিতে হতভম্ব হয়ে যান আয়েশা আক্তার। কী করবেন, বুঝতে পারছিলেন না। কোলের সন্তানকে কার কাছে দেবেন, পণ্যগুলো কীভাবে তুলবেন। পাশে থাকা অন্য দুজন নারী তাঁকে সহায়তা করতে এগিয়ে আসেন। ট্রাক থেকে নতুন দুটি পলিথিন নিয়ে রাস্তায় পড়ে যাওয়া ডাল ও চিনি উঠিয়ে দেন ওই নারীরা। তবে সব আর তোলা যায়নি। পরে অবশ্য পরিবেশক তাঁকে আবার পরিমাপ করে পণ্য দুটি বুঝিয়ে দেন।\nখিলক্ষেতের বাসিন্দা আয়েশা প্রথম আলোকে বলেন, ‘ডাল, চিনি পড়ে যাওয়ার সঙ্গে সঙ্গে চোখে অন্ধকার দেখছিলাম। তবে যাঁরা উঠিয়ে দিয়েছেন, তাঁদের ধন্যবাদ।’ পণ্য আবার মেপে দেওয়ায় পরিবেশককেও ধন্যবাদ দেন তিনি।\nখিলক্ষেতের নিকুঞ্জ-২ এলাকায় পণ্য বিক্রি করেছে টিসিবির পরিবেশক মেসার্স বৈশাখী এন্টারপ্রাইজ। আজ একেকটি ট্রাকে ৫০০ লিটার করে সয়াবিন তেল দেওয়া হয়েছে। মসুর ডাল ও চিনির পরিমাণ ৫০০ কেজি থেকে বাড়িয়ে চিনি ৬৫০ কেজি এবং ডাল ৬০০ কেজি করে দেওয়া হয়েছে। পেঁয়াজের বরাদ্দ কমিয়ে দেওয়া হয়েছে ৪৫০ কেজি। আগে ১ হাজার কেজি করে পেঁয়াজ বরাদ্দ দেওয়া হতো৷\nবেলা ১১টায় বিক্রি শুরু করে সোয়া ৩টার দিকে বিক্রি শেষ হয়। টিসিবির ট্রাক দাঁড় করানো হয় নিকুঞ্জ কল্যাণ সমিতি-সংলগ্ন খেলার মাঠের পাশে। লাইনে দাঁড়িয়ে থাকা ব্যক্তিদের কেউ পণ্য না কিনে ফেরত যাননি। তবে লাইনে শেষের দিকে থাকাদের অনেকেই পেঁয়াজ কেনার সুযোগ পাননি। আর সবার শেষে যাঁরা লাইনে ছিলেন, তাঁরা শুধু মসুর ডাল ও চিনি কিনতে পেরেছেন।\nপরিবেশক নুরুল ইসলাম প্রথম আলোকে বলেন, ‘শুরুতে প্রচুর লোক লাইনে দাঁড়িয়েছিলেন। কিন্তু আমরা টোকেন দিয়েছিলাম। যত পণ্য আছে, ততগুলোই টোকেন দেওয়া হয়েছে।’\nটোকেন আগে দেওয়ার কারণে লাইনে কাউকে অযথা দাঁড়িয়ে থাকতে হয়নি। তবে অনেকেই মাঝের সময় এসে খোঁজ নিয়ে ফিরে গেছেন।"
    },
    {
        "url": "https://www.prothomalo.com/bangladesh/capital/%E0%A6%AE%E0%A6%BE%E0%A6%B2%E0%A6%BF%E0%A6%AC%E0%A6%BE%E0%A6%97%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%95%E0%A6%BF%E0%A6%A8%E0%A6%A4%E0%A7%87-%E0%A6%8F%E0%A6%B8%E0%A7%87-%E0%A6%AE%E0%A6%BE%E0%A6%B0%E0%A6%BE%E0%A6%AE%E0%A6%BE%E0%A6%B0%E0%A6%BF",
        "title": "মালিবাগে টিসিবির পণ্য কিনতে এসে মারামারি | প্রথম আলো",
        "meta_description": "রাজধানীর মালিবাগ রেলগেটের কাছে টিসিবির ট্রাক থেকে পণ্য কিনতে এসে মারামারিতে জড়িয়েছেন কয়েকজন নারী।",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2022-03-15T19:59:00",
        "keywords": [
            "রাজধানী ঢাকা",
            "টিসিবি",
            "মূল্যবৃদ্ধি",
            "নিত্য পণ্য"
        ],
        "last_scraped": "2024-10-07T15:22:18.137094",
        "source": "প্রথম আলো",
        "old": true,
        "author": "আহমেদ দীপ্ত",
        "content": "ট্রাকের পেছনের দিকে এক পাশে নারী, আরেক পাশে পুরুষের সারি। নারীদের সারির সামনে এসে দাঁড়ান পেছন থেকে আসা আরও প্রায় পাঁচ নারী। ট্রাকের একেবারে সামনে থাকা কয়েকজন নারী এর প্রতিবাদ জানান। এ সময় তিন নারী প্রথমে ধাক্কাধাক্কি ও পরে হাতাহাতিতে জড়ান। একপর্যায়ে জাহানারা বেগম নামের একজনের মাথা ফেটে যায়।\n রাজধানীর মালিবাগ রেলগেটের কাছে আজ মঙ্গলবার বেলা সোয়া তিনটার দিকে এ ঘটনা ঘটে। সরকারি সংস্থা ট্রেডিং করপোরেশন অব বাংলাদেশের (টিসিবি) ট্রাকে নিত্যপ্রয়োজনীয় পণ্য কিনতে এসে বাগ্‌বিতণ্ডায় জড়ান স্থানীয় বাসিন্দারা। এ সময় নারী-পুরুষের হইচই সামাল দিতে বেগ পেতে হয় বিক্রয়কর্মীদের।\nজাহানারা প্রথম আলোকে বলেন, ‘আমি লাইনের পাশে ছিলাম। ওই নারী আমাকে আগে ছাতা দিয়ে বাড়ি মারে। এরপর আমি তাকে মারি।’ অবশ্য এর আগে জাহানারা বেগমকে বেলা পৌনে একটার দিকে টিসিবির ট্রাক থেকে পণ্য কিনতে দেখা যায়।\nমালিবাগ রেলগেটের কাছে দুপুর ১২টার দিকে টিসিবির ট্রাক এসে থামে। তখন থেকেই পণ্য বিক্রি শুরু হয়। এর আগে বেলা ১১টা থেকেই সেখানে নারী-পুরুষেরা ভিড় করেন। এ সময় পুরুষদের সারিতে ছিলেন ৫৮ জন এবং নারীদের সারিতে ছিলেন ৯৪ জন। নারীরা নিজেদের উদ্যোগে হাতে হাতে নম্বর লিখে সিরিয়াল বানিয়ে নেন। আর পুরুষদের সারিতে কোনো সিরিয়াল ছিল না। পুরুষেরা লাইন ধরে দাঁড়িয়েছিলেন। তবে নারী ও পুরুষের উভয় সারিতে কিছুক্ষণ পরপর ‘কে আগ কে পরে’, এসব নিয়ে হইচই হতে দেখা যায়। বেলা গড়াতেই নারী-পুরুষের সারি আরও দীর্ঘ হতে থাকে।\nমালিবাগে টিসিবির পণ্য ভ্রাম্যমাণ ট্রাকে করে বিক্রি করে এসএন এন্টারপ্রাইজ নামের একটি প্রতিষ্ঠান। ট্রাকের বিক্রয় প্রতিনিধি মো. সুমন জানান, আজ ট্রাকে করে ৫০০ লিটার তেল, ৬০০ কেজি করে ডাল ও চিনি এবং ৪৫০ কেজি পেঁয়াজ এসেছে। সব বিক্রি শেষ। তিনি জানান, বেলা সাড়ে তিনটার দিকে তেল ও পেঁয়াজ শেষ হয়ে যাওয়ায় বাকি থাকা ১৫০ কেজি করে চিনি ও ডাল সাধারণ মানুষের মধ্যে বিক্রি করা হয়। তারপরও কিছু মানুষ ফেরত গেছে। সবাইকে তো আর দেওয়া সম্ভব নয়।\nনারীদের মারামারি প্রসঙ্গে মো. সুমন বলেন, পণ্য কিনতে এসে মারামারি করা, এটা মানুষের স্বভাব। তারা ঝামেলা করেই। সিরিয়াল বা নম্বর দিয়েও এই ব্যবস্থাপনা ঠিক করা যায় না। মানুষ কথা শুনতে চায় না।\nএসএন এন্টারপ্রাইজের স্বত্বাধিকারী হুমায়ূন কবীর প্রথম আলোকে বলেন, প্রতিদিনই টিসিবির ট্রাকের সামনে মানুষ বাড়ছে। প্রায় প্রতিদিনই ৫০ থেকে ১০০ জনকে ফেরত যেতে হয় পণ্য না পেয়ে। তখন কিছু করার থাকে না। পণ্য কিনতে এসে অনেকেই সিরিয়াল মানে না। সিরিয়াল যদি তাঁরা ঠিক করতে যান, তাহলে পণ্য বিক্রি করবেন কে?\nদুই লিটার তেলের জন্য চার ঘণ্টার কষ্ট৫৮ বছর বয়সী রাহেলা বেগমের বাসা পশ্চিম মালিবাগে। তিনি কম দামে টিসিবির পণ্য কিনতে আসেন বেলা ১১টার দিকে। প্রচণ্ড রোদে দাঁড়িয়ে থেকে এই নারী ক্লান্ত হয়ে পড়েন। বেলা তিনটার দিকে তিনি তেল, চিনি, ডাল ও পেঁয়াজ কিনতে পারেন। এ সময় তিনি অসুস্থ হয়ে রাস্তাতেই বসে পড়েন। আশপাশের মানুষ তাঁকে ফুটপাতে বসিয়ে মাথায় পানি দেন।\nরাহেলা প্রথম আলোকে বলেন, ‘বাজারে তেলের দাম (প্রতি লিটার) প্রায় ১৮০ টাকা। এত দাম দিয়ে তেল কেনার সামর্থ্য নেই। আমরা গরিব মানুষ। বাসায় ছেলে, নাতি আছে। কম দামে পাই বলে এখানে আসি। কিন্তু দুই লিটার তেলের জন্য চার ঘণ্টা কষ্ট করা লাগে। এই কষ্ট কাউরে বুঝাইতে পারুম না।’\nতেল না পেয়ে অভিযোগমালিবাগের টিসিবির ট্রাকে বেলা সোয়া দুইটার দিকে পেঁয়াজ শেষ হয়ে যায়। ঠিক এর এক ঘণ্টা পর তেলও শেষ হয়ে যায়। এরপর বাকি থাকা চিনি ও ডাল বিক্রি চলতে থাকে। সব পণ্য বিক্রি শেষ হয় বিকেল চারটার দিকে। এ সময় আরও ৩০ জনের মতো ট্রাকের পেছনে দাঁড়িয়েছিলেন। তাঁরা কিছু কিনতে না পেরেই ফেরত যান।\nতেল কিনতে না পেরে ক্ষোভ জানান ৬০ বছর বয়সী ফাতেমা বেগম। তিনি মালিবাগের গুলবাগের বাসিন্দা। তিনি প্রথম আলোকে বলেন, বেলা ১১টায় টিসিবির পণ্য কিনতে লাইনে দাঁড়িয়েছিলেন। কিন্তু বেলা সাড়ে তিনটার দিকে এসে তিনি তেল কিনতে পারেননি। ফাতেমা বেগম বলেন, ‘অনেকে মারামারি করে তেল নেয়। দুইবার তেল নিয়েছেন, এমন নারীও লাইনে ছিলেন। কিন্তু আমরা এসব পারি না। শুধু ডাল আর চিনি পেয়েছি। এই যে রোদে দাঁড়িয়ে থেকে অনেক কষ্ট আমাদের। কষ্ট করেও তেল কিনতে পারলাম না। গরিবের কথা লিখে কী করবেন?’\nপেঁয়াজের মান নিয়ে অভিযোগটিসিবির ট্রাকে প্যাকেজ হিসেবে থাকে দুই কেজি করে চিনি ও ডাল, পাঁচ কেজি করে পেঁয়াজ এবং দুই লিটারের একটি তেলের বোতল। এই প্যাকেজের দাম পড়ে ৬১০ টাকা।\nট্রাক থেকে পণ্য কিনতে এসে পেঁয়াজের মান নিয়ে অভিযোগ করেন অনেকে। মালিবাগের এই ট্রাকের সামনে অন্তত সাতজনের বক্তব্য, টিসিবির ট্রাকে যে পেঁয়াজ বিক্রি করা হয়, তার বেশির ভাগই নিম্নমানের ও পচা।\nরামপুরার বাসিন্দা মো. লিটন হোসেন বাজারে বাজারে ঘুরে ব্যাগ বিক্রি করেন। এ কাজে তাঁর মাসিক আয় ১২ হাজার টাকা। তাঁর স্ত্রী বাসাবাড়িতে গৃহকর্মী হিসেবে কাজ করে পান ১ হাজার ৫০০ টাকা। নিত্যপ্রয়োজনীয় দ্রব্যের দাম বাড়ায় সংসার চালাতে কষ্ট হয় বলে জানান লিটন হোসেন। তিনি বলেন, সব জিনিসের দাম বাড়তি। ইচ্ছা করলেও গরুর মাংস খেতে পারেন না। আগে মাসে দুই থেকে তিনবার মুরগির মাংস খেতে পারতেন। এখন সেটাও কষ্টকর হয়ে দাঁড়িয়েছে।\nটিসিবির পণ্য কেনা শেষে লিটন বলেন, ‘এই পেঁয়াজ একদম ভালো না। পাঁচ কেজির মধ্যে অর্ধেকই পচা। বেশির ভাগ পেঁয়াজে চারাগাছ গজিয়েছে। আমি কেবল তেল ও চিনি কিনতে চেয়েছিলাম। কিন্তু টিসিবি প্যাকেজ ছাড়া বিক্রি করে না।’\nতেল ছাড়াই ঘরে ফেরেন রাজিয়ামালিবাগের গুলবাগের বাসিন্দা সুলতানা রাজিয়া। বাসায় তেল নেই বলে কম দামে টিসিবির ট্রাক থেকে তেল কিনতে আসেন। বেলা দেড়টায় এসে বিকেল চারটা পর্যন্ত দাঁড়িয়েও তিনি তেল পাননি। অবশ্য চিনি ও ডাল পেয়েছেন। রাজিয়া প্রথম আলোকে বলেন, ‘এতক্ষণ দাঁড়িয়ে তেল পাইনি। কারণ, এখানে লাইনে দাঁড়িয়ে অনেকে দুই থেকে তিনবার করে পণ্য নেন, কোনো সিরিয়াল মানেন না। টিসিবির লোকেরাও কোনো টোকেন দেন না। টোকেন বা ভোটার আইডি কার্ডের ব্যবস্থা থাকলে এই সমস্যাগুলো হতো না।’"
    },
    {
        "url": "https://www.prothomalo.com/bangladesh/capital/%E0%A6%97%E0%A7%8D%E0%A6%B0%E0%A6%BE%E0%A6%AE%E0%A7%87-%E0%A6%AF%E0%A6%BE%E0%A6%AC-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%A4%E0%A7%87%E0%A6%B2-%E0%A6%9A%E0%A6%BF%E0%A6%A8%E0%A6%BF-%E0%A6%93-%E0%A6%A1%E0%A6%BE%E0%A6%B2-%E0%A6%A8%E0%A6%BF%E0%A7%9F%E0%A7%87",
        "title": "‘গ্রামে যাব টিসিবির তেল, চিনি ও ডাল নিয়ে’ | প্রথম আলো",
        "meta_description": "রাজধানীর খিলক্ষেতের নিকুঞ্জ এলাকায় টিসিবির ট্রাক থেকে পণ্য কেনেন করোনায় চাকরি হারিয়ে বর্তমানে রিকশাচালক এক ব্যক্তি।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F3df350fa-7785-4e25-af62-e1ce7825b440%2FTcb.JPG?rect=0%2C0%2C6720%2C4480&auto=format%2Ccompress&fmt=webp&format=webp&w=640&dpr=1.3",
        "published_date": "2022-03-15T21:54:00",
        "keywords": [
            "রাজধানী ঢাকা",
            "টিসিবি",
            "বাজারদর",
            "মূল্যবৃদ্ধি"
        ],
        "last_scraped": "2024-10-07T15:22:41.425644",
        "source": "প্রথম আলো",
        "old": true,
        "author": "ড্রিঞ্জা চাম্বুগং",
        "content": "‘শহর থেকে গ্রামের বাড়ি গেলে মানুষ স্ত্রী-সন্তানের জন্য কত কিছু নিয়ে যায়। আর আমি যাব টিসিবির ট্রাক থেকে কেনা তেল, চিনি ও ডাল নিয়ে।’ কথাগুলো বলছিলেন রাজধানীর খিলক্ষেত এলাকার এক ‘অন্য রকম’ রিকশাচালক। অন্য রকম বলার কারণ হলো—রিকশা চালানো তাঁর পেশা নয়। ছিলেন স্কুলশিক্ষক। করোনায় চাকরি চলে যাওয়ায় এই কাজ বেছে নিয়েছেন।\nআজ মঙ্গলবার দুপুরে খিলক্ষেতের নিকুঞ্জ-২ নম্বর এলাকায় কথা হয় ওই ব্যক্তির সঙ্গে। তিনি প্রথম আলোকে নিজের নাম–পরিচয় প্রকাশ না করার অনুরোধ জানিয়েছেন। শুধু বলেছেন তাঁর বাড়ি গাইবান্ধা জেলায়।\nকরোনায় চাকরি হারিয়ে মাঝে গ্রামেই কিছুদিন দিনমজুরের কাজ করেছিলেন। তাতে অভাব পিছু ছাড়ছিল না। সংসার চালানোর কোনো উপায়ান্তর না দেখে চলে আসেন ঢাকায়। কিন্তু রাজধানীতে এলেও মেলেনি কোনো চাকরি। শেষমেশ রিকশা চালানোকেই পেশা হিসেবে বেছে নেন, যা আয় করছেন, তাতে বাসা ভাড়া নিলে গ্রামে থাকা স্ত্রী-সন্তানের জন্য কিছুই পাঠানো যাবে না। তাই মাথা গোঁজার ঠাঁই হিসেবে বেছে নিয়েছেন রিকশা গ্যারেজ।\nমঙ্গলবার দুপুরে নিকুঞ্জ কল্যাণ সমিতিসংলগ্ন মাঠের পাশে টিসিবির ভ্রাম্যমাণ ট্রাক থেকে তেল, মসুর ডাল ও চিনি কেনেন ওই রিকশাচালক। বিক্রি শেষের দিকে পুরুষের সারিতে ভিড় কমে যাওয়ায় দাঁড়ানোর ঘণ্টাখানেকের মধ্যেই পণ্য কেনার সুযোগ পান তিনি।\nওই রিকশাচালক প্রথম আলোকে বলেন, ‘এদিক দিয়ে যাত্রী নিয়ে যাচ্ছিলাম। দেখলাম ভিড় কম। তাই যাত্রী নামিয়ে দিয়ে ফিরে এসে লাইনে দাঁড়িয়েছি।’ তিনি আরও বলেন, ‘কয়েক দিন পর গ্রামে যাব। এখান (টিসিবির ট্রাক) থেকে যে পণ্যগুলো কিনেছি, সেগুলো বাড়িতে নিয়ে যাব।’ টিসিবি থেকে কেনা পণ্যগুলো পবিত্র রমজান মাসে তাঁর পরিবারের কাজে লাগবে বলেও তিনি জানান।\nএ বছরের শুরুতে জীবিকার সন্ধানে ঢাকা আসেন তিনি। নিকুঞ্জ-২ নম্বর এলাকার ১৯ নম্বর সড়কের শেষ প্রান্তে একটি রিকশা গ্যারেজে থাকেন। সেখানে রিকশার জমা বাবদ দৈনিক ৯০ টাকা দিতে হয়। খাওয়াদাওয়া করেন গ্যারেজেই। এতে আরও ১২০ টাকা ব্যয় হয়। সব মিলিয়ে দৈনিক খরচ ২১০ টাকা। অপর দিকে রিকশা চালিয়ে দিনে আয় হয় ৪৫০ থেকে ৫০০ টাকা। অর্থাৎ গড়ে ৪৫০ টাকা হিসাবে ওই ব্যক্তির মাসে ১৩ হাজার ৫০০ টাকা আয় হয়। খাওয়া ও রিকশার জমা বাবদ ব্যয় হয় ৬ হাজার ৩০০ টাকা। উদ্ধৃত থাকে ৭ হাজার ২০০ টাকা। এর মধ্যে প্রতি মাসে স্ত্রী ও সন্তানের জন্য হাজার পাঁচেক টাকা পাঠান। বাকি টাকা নিজের হাতে রেখে জমানোর চেষ্টা করছেন তিনি।\nটাকা জমানোর কারণ জানতে চাইলে তিনি বলেন, ‘রিকশা চালানোর অভ্যাস কোনো দিন ছিল না। শুরুতে খুব কষ্ট হতো, কুলাতাম না। এখন সয়ে গেছে।’ তবে এই কাজ বাদ দিয়ে একটি খামার দিতে চান তিনি।\nনিকুঞ্জ-২ এলাকায় পণ্য বিক্রি করেছে টিসিবির পরিবেশক মেসার্স বৈশাখী এন্টারপ্রাইজ। মঙ্গলবার একেকটি ট্রাকে ৫০০ লিটার করে সয়াবিন তেল দেওয়া হয়েছে। মসুর ডাল ও চিনির পরিমাণ ৫০০ কেজি থেকে বাড়িয়ে চিনি ৬৫০ কেজি এবং ডাল ৬০০ কেজি করে দেওয়া হয়েছে। পেঁয়াজের বরাদ্দ কমিয়ে দেওয়া হয়েছে ৪৫০ কেজি। আগে ১ হাজার কেজি করে পেঁয়াজ বরাদ্দ দেওয়া হতো।\nবেলা ১১টায় টিসিবির ট্রাকে বিক্রি শুরু হলে বেলা সোয়া ৩টার দিকে শেষ হয়। লাইনে দাঁড়িয়ে থাকা ব্যক্তিদের কেউ পণ্য না কিনে ফেরত যাননি। তবে লাইনের শেষ দিকে থাকা অনেকেই পেঁয়াজ কেনার সুযোগ পাননি। আর সবার শেষে যাঁরা লাইনে ছিলেন, তাঁরা শুধু মসুর ডাল ও চিনি কিনতে পেরেছেন।"
    },
    {
        "url": "https://www.prothomalo.com/bangladesh/district/%E0%A6%AB%E0%A6%B0%E0%A6%BF%E0%A6%A6%E0%A6%AA%E0%A7%81%E0%A6%B0%E0%A7%87-%E0%A7%AD%E0%A7%AD-%E0%A6%B8%E0%A6%B9%E0%A6%B8%E0%A7%8D%E0%A6%B0%E0%A6%BE%E0%A6%A7%E0%A6%BF%E0%A6%95-%E0%A6%AC%E0%A7%8D%E0%A6%AF%E0%A6%95%E0%A7%8D%E0%A6%A4%E0%A6%BF-%E0%A6%AD%E0%A6%B0%E0%A7%8D%E0%A6%A4%E0%A7%81%E0%A6%95%E0%A6%BF%E0%A6%A4%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%AA%E0%A6%BE%E0%A6%9A%E0%A7%8D%E0%A6%9B%E0%A7%87%E0%A6%A8",
        "title": "ফরিদপুরে ৭৭ সহস্রাধিক ব্যক্তি ভর্তুকিতে টিসিবির পণ্য পাচ্ছেন | প্রথম আলো",
        "meta_description": "দেশে এক কোটি গরিব ব্যক্তির মধ্যে ফরিদপুরে ভর্তুকি মূল্যে টিসিবির পণ্য পাচ্ছেন ৭৭ হাজার ৭৫৫ জন। ফরিদপুরে এক সংবাদ সম্মেলনে এ কথা জানান জেলা প্রশাসক অতুল সরকার। শুক্রবার বিকেল সাড়ে চারটার দিকে ফরিদপুর সার্কিট হাউস মিলনায়তনে এ সংবাদ সম্মেলনের আয়োজন করা হয়।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F784c7849-9edf-45c5-921b-4a283c44f7b1%2FFaridpur_DH0539_20220318_20220318_184616.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-18T22:36:00",
        "keywords": [
            "টিসিবি",
            "ফরিদপুর",
            "ঢাকা বিভাগ"
        ],
        "last_scraped": "2024-10-07T15:23:03.629128",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "দেশে এক কোটি গরিব ব্যক্তির মধ্যে ফরিদপুরে ভর্তুকি মূল্যে টিসিবির পণ্য পাচ্ছেন ৭৭ হাজার ৭৫৫ জন। ফরিদপুরে এক সংবাদ সম্মেলনে এ কথা জানান জেলা প্রশাসক অতুল সরকার।\nশুক্রবার বিকেল সাড়ে চারটার দিকে ফরিদপুর সার্কিট হাউস মিলনায়তনে এ সংবাদ সম্মেলনের আয়োজন করা হয়। এ সময় অন্যান্যের মধ্যে উপস্থিত ছিলেন অতিরিক্ত জেলা প্রশাসক (সার্বিক) দীপক রায়, এডিএম মো. লিটন আলী, অতিরিক্ত পুলিশ সুপার (অপরাধ ও তদন্ত) মো. এমদাদ হোসেন, সদর উপজেলা পরিষদের চেয়ারম্যান আবদুর রাজ্জাক মোল্লা প্রমুখ।\nসংবাদ সম্মেলনে জেলা প্রশাসক অতুল সরকার বলেন, রমজান মাস উপলক্ষে ফরিদপুরে ভর্তুকি মূল্যে ৭৭ হাজার ৭৫০ জনকে টিসিবির পণ্য দেওয়া হবে। প্রথম ধাপে পণ্য সরবরাহ ২০ মার্চ শুরু হচ্ছে এবং ৩০ মার্চের মধ্যে শেষ হবে। ওই ব্যক্তিদের ১৫ রোজার মধ্যে দ্বিতীয় দফায় টিসিবির পণ্য ভর্তুকি মূল্যে দেওয়া হবে।\nজেলা প্রশাসক আরও বলেন, পবিত্র রমজান মাসটি দরিদ্র ব্যক্তিরা যাতে নির্বিঘ্নে পালন করতে পারেন, সে জন্যই এ পদক্ষেপ নেওয়া হয়েছে। "
    },
    {
        "url": "https://www.prothomalo.com/bangladesh/district/%E0%A6%AC%E0%A7%8D%E0%A6%B0%E0%A6%BE%E0%A6%B9%E0%A7%8D%E0%A6%AE%E0%A6%A3%E0%A6%AC%E0%A6%BE%E0%A7%9C%E0%A6%BF%E0%A7%9F%E0%A6%BE%E0%A7%9F-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%A1%E0%A6%BF%E0%A6%B2%E0%A6%BE%E0%A6%B0-%E0%A6%A8%E0%A6%BF%E0%A7%9F%E0%A7%8B%E0%A6%97%E0%A7%87-%E0%A6%85%E0%A6%A8%E0%A6%BF%E0%A7%9F%E0%A6%AE%E0%A7%87%E0%A6%B0-%E0%A6%85%E0%A6%AD%E0%A6%BF%E0%A6%AF%E0%A7%8B%E0%A6%97",
        "title": "ব্রাহ্মণবাড়িয়ায় টিসিবির ডিলার নিয়োগে অনিয়মের অভিযোগ | প্রথম আলো",
        "meta_description": "রমজান মাস শুরুর আগে ও রমজানের মাঝামাঝি সময়ে দুইবার করে একজন কার্ডধারী এ পণ্য পাবেন। প্রত্যেকে দুই কেজি করে চিনি, মসুর ডাল, সয়াবিন তেল, ছোলা পাবেন। চিনি ৫৫ টাকা কেজি, মসুর ডাল ৬৫ টাকা কেজি, সয়াবিন ১১০ টাকা কেজি ও ছোলা ৫০ টাকা কেজি দাম ধরা হয়েছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-04%2Fa10bc9bc-703d-4574-bf56-400e63d51496%2Fbrahmanbariya.png?auto=format%2Ccompress&fmt=webp&format=webp&w=300&dpr=1.3",
        "published_date": "2022-03-19T23:10:00",
        "keywords": [
            "টিসিবি",
            "ব্রাহ্মণবাড়িয়া সদর",
            "ব্রাহ্মণবাড়িয়া",
            "চট্টগ্রাম বিভাগ"
        ],
        "last_scraped": "2024-10-07T15:23:35.444113",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "ব্রাহ্মণবাড়িয়ায় টিসিবির ডিলার নিয়োগে বিভিন্ন অনিয়মের অভিযোগ উঠেছে। তালিকায় সদর উপজেলার যুবলীগের এক নেতার নাম রয়েছে একাধিকবার। এ ছাড়া সরকারি বিদ্যালয়ের এক শিক্ষকের নামও রয়েছে।\nআগামীকাল রোববার থেকে জেলায় টিসিবির পণ্য বিক্রি শুরু হবে বলে জেলা প্রশাসনের পক্ষ থেকে জানানো হয়। আজ শনিবার দুপুরে ব্রাহ্মণবাড়িয়া জেলা প্রশাসকের কার্যালয়ের সম্মেলনকক্ষে এ বিষয়ে সংবাদ সম্মেলন করেন জেলা প্রশাসক শাহ্গীর আলম। এতে বলা হয়, ৪০ জন ডিলার জেলার নয় উপজেলা ও পাঁচ পৌরসভার ৮৪ হাজার ৩৪৭ জন কার্ডধারীর মধ্যে টিসিবির পণ্য বিক্রি করবেন।\nসদর উপজেলার ডিলারদের তালিকা ঘেঁটে ও খোঁজ নিয়ে জানা গেছে, মেসার্স বিসমিল্লাহ ট্রেডার্স, মেসার্স মদিনা ট্রেডার্স, মেসার্স একতা ট্রেডার্সের নামের পাশে সদর উপজেলা যুবলীগের সভাপতি আলী আজমের মুঠোফোন নম্বর রয়েছে। নাটাই উত্তর ইউনিয়নের মেসার্স জাকির ট্রেডার্সের পাশের যে মুঠোফোন নম্বর দেওয়া রয়েছে, সেটি ঢাকার সাভারের এক নারীর। ওই নারী এ বিষয়ে কিছু জানেন না বলে মুঠোফোনে জানিয়েছেন। আর মেসার্স একতা ট্রেডার্সের নামের পাশে যুবলীগ নেতার ফোন নম্বর দেওয়া থাকলেও এর স্বত্বাধিকারী মূলত সদর উপজেলার মোহাম্মদপুর সরকারি প্রাথমিক বিদ্যালয়ের সহকারী শিক্ষক বোরহান উদ্দিন সোহাগ। মেসার্স মাইশা এন্টারপ্রাইজ ও মেসার্স হিমু এন্টারপ্রাইজের নামের পাশেও একই ফোন নম্বর দেওয়া রয়েছে। ওই মুঠোফোন নম্বরে একাধিকবার চেষ্টা করলেও তা বন্ধ পাওয়া যায়। এ ছাড়া তালিকায় তালশহর পূর্ব ইউনিয়নের মেসার্স রাজ ভান্ডারের ভুল ফোন নম্বর দেওয়া হয়েছে।\nএ বিষয়ে সদর উপজেলা যুবলীগের সভাপতি আলী আজম প্রথম আলোকে বলেন, ‘মেসার্স মদিনা ট্রেডার্সের ডিলার আমি। মেসার্স বিসমিল্লাহ ট্রেডার্সের ডিলার এলেম খাঁ ও একতার ডিলার বোরহান উদ্দিন। তিনটি নামের পাশে আমার মুঠোফোন নম্বর কেন দেওয়া হয়েছে, তা আমি জানি না।’ কথা হলে এলেম খাঁ জানান, তিনি মেসার্স বিসমিল্লাহ ট্রেডার্সের ডিলার।\nসরকারি কর্মকর্তা হিসেবে টিসিবির ডিলারের ব্যবসা করতে পারেন কি না—জানতে চাওয়া হয়েছিল মেসার্স একতা ট্রেডার্সের স্বত্বাধিকারী বোরহান উদ্দিন সোহাগের কাছে। তিনি প্রথম আলোকে বলেন, ‘আমি আমার পরিবর্তে স্ত্রীর নামে দেওয়ার জন্য আবেদন করব।’\nসদর উপজেলা নির্বাহী কর্মকর্তার (ইউএনও) কার্যালয় সূত্রে জানা গেছে, ব্রাহ্মণবাড়িয়া পৌরসভার ৫টি ওয়ার্ডসহ সদর উপজেলার ১১টি ইউনিয়নে মোট ১৬টি প্রতিষ্ঠান টিসিবির পণ্য বিক্রির দায়িত্ব পেয়েছে। সেগুলো হলো পৌরসভার ১ নম্বর ওয়ার্ডের উপজেলা পরিষদ চত্বরে মেসার্স বিসমিল্লাহ ট্রেডার্স; ৩ নম্বর ওয়ার্ডের শেরপুর ঈদগাহ মাঠে মেসার্স শাহাদাৎ এন্টারপ্রাইজ; ৫ নম্বর ওয়ার্ডের শহরের বর্ডার বাজার ব্রাদার্স ইউনিয়ন ক্লাব প্রাঙ্গণ, ৮ নম্বর ওয়ার্ডের শহরের কাজীপাড়া জেলা ঈদগাহ মাঠ ও ১০ নম্বর ওয়ার্ডের নিয়াজ মুহাম্মদ উচ্চবিদ্যালয়ে মেসার্স মাহদিন এন্টারপ্রাইজ। সদর উপজেলার মজলিপুর ইউনিয়নে মেসার্স ছামিয়া ট্রেডার্স, বুধলে মেসার্স তানিম এন্টারপ্রাইজ, সুহিলপুরে মেসার্স রেদোয়ান ট্রেডার্স, তালশহর পূর্বে মেসার্স রাজ ভান্ডার, নাটাই উত্তর ইউনিয়নে মেসার্স জাকির ট্রেডার্স, নাটাই দক্ষিণ ইউনিয়নে মেসার্স বিসমিল্লাহ ট্রেডার্স, সাদেকপুরে মেসার্স মদিনা ট্রেডার্স, রামরাইলে মেসার্স মাইশা এন্টারপ্রাইজ, মেসার্স একতা এন্টারপ্রাইজ, মাছিহাতায় মেসার্স আব্দুল গণি এন্টারপ্রাইজ, বাসুদেব ইউনিয়নে মেসার্স হিমা এন্টারপ্রাইজ।\nডিলার নিয়োগে অভিযোগের বিষয়ে কথা হয় সদর উপজেলার ইউএনও ইয়ামিন হোসেনের সঙ্গে। তিনি প্রথম আলোকে বলেন, ‘বিষয়টি বিকেলে আমাদের চোখে পড়েছে। ফোন নম্বর না পেয়ে একাধিক ডিলারের পাশে একই ফোন নম্বর দিয়েছেন কম্পিউটার অপারেটর। তালিকা সংশোধন করা হয়েছে।’ মেসার্স জাকির ট্রেডার্সের পাশের ফোন নম্বরটি যাচাই করে সংশোধন করা হবে বলেও জানান তিনি।\nইউএনও কার্যালয় সূত্র জানায়, টিসিবির পণ্য প্রতিটি ইউনিয়ন প্রাঙ্গণে বিক্রি করা হবে। পৌরসভার ১ নম্বর ওয়ার্ডে ৫২০ জন কার্ডধারী এবং বাকি ১৫টির প্রত্যেক ডিলার ৫১০ জন করে কার্ডধারীর মধ্যে টিসিবির পণ্য বিক্রি করবেন।\nআর জেলা প্রশাসকের আজকের সংবাদ সম্মেলনে জানানো হয়, রমজান মাস শুরুর আগে ও রমজানের মাঝামাঝি সময়ে দুইবার করে একজন কার্ডধারী এ পণ্য পাবেন। প্রত্যেকে দুই কেজি করে চিনি, মসুর ডাল, সয়াবিন তেল, ছোলা পাবেন। চিনি ৫৫ টাকা কেজি, মসুর ডাল ৬৫ টাকা কেজি, সয়াবিন ১১০ টাকা কেজি ও ছোলা ৫০ টাকা কেজি দাম ধরা হয়েছে।"
    },
    {
        "url": "https://www.prothomalo.com/bangladesh/%E0%A6%AD%E0%A6%B0%E0%A7%8D%E0%A6%A4%E0%A7%81%E0%A6%95%E0%A6%BF-%E0%A6%AE%E0%A7%82%E0%A6%B2%E0%A7%8D%E0%A6%AF%E0%A7%87-%E0%A6%AA%E0%A6%A3%E0%A7%8D%E0%A6%AF-%E0%A6%AA%E0%A6%BE%E0%A6%AC%E0%A7%87-%E0%A6%95%E0%A7%8B%E0%A6%9F%E0%A6%BF-%E0%A6%AA%E0%A6%B0%E0%A6%BF%E0%A6%AC%E0%A6%BE%E0%A6%B0",
        "title": "ভর্তুকি মূল্যে পণ্য পাবে কোটি পরিবার | প্রথম আলো",
        "meta_description": "ভর্তুকি মূল্যে সয়াবিন, মসুর ডাল ও চিনি বিক্রি শুরু আজ। পরে বিক্রি করা হবে পেঁয়াজ ও ছোলা",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2022-03-20T11:50:00",
        "keywords": [
            "বাণিজ্য মন্ত্রণালয়",
            "টিসিবি",
            "বাজারদর",
            "নিত্য পণ্য"
        ],
        "last_scraped": "2024-10-07T15:23:55.677560",
        "source": "প্রথম আলো",
        "old": true,
        "author": "বিশেষ প্রতিনিধি",
        "content": "পবিত্র রমজান উপলক্ষে দেশের এক কোটি পরিবারের কাছে ভর্তুকি মূল্যে নিত্যপণ্য বিক্রি করবে সরকারি বিক্রয়কারী প্রতিষ্ঠান ট্রেডিং করপোরেশন অব বাংলাদেশ (টিসিবি)। দুবার করে এ পণ্য বিক্রি করা হবে। এ জন্য ফ্যামিলি কার্ড করা হয়েছে। আর পণ্যের মধ্যে রয়েছে সয়াবিন তেল, চিনি, পেঁয়াজ, মসুর ডাল ও ছোলা।\nআজ রোববার নারায়ণগঞ্জের ফতুল্লার স্টেশন রোড ও পোস্তগোলা রোডে এ কার্যক্রম উদ্বোধন করবেন বাণিজ্যসচিব তপন কান্তি ঘোষ।\nবাণিজ্য মন্ত্রণালয় সূত্রে জানা গেছে, ফ্যামিলি কার্ড ইতিমধ্যে সবার কাছে পৌঁছে দেওয়া হয়েছে। পণ্য বিক্রির জন্য দুটি ধাপ করা হয়েছে। প্রথম ধাপে আজ থেকে ৩১ মার্চ পর্যন্ত সারা দেশে সাশ্রয়ী মূল্যে পাঁচ ধরনের পণ্য বিক্রি করবে টিসিবি। আজ বিক্রি করা হবে সয়াবিন তেল, ডাল ও চিনি। পরে পেঁয়াজ যুক্ত করা হবে। এরপর আগামী ৩ এপ্রিল শুরু হবে দ্বিতীয় ধাপের বিক্রি কার্যক্রম। এ ধাপেও সাশ্রয়ী মূল্যে টিসিবির পণ্য কিনতে পারবেন তাঁরা। এ ধাপের বিক্রি কবে শেষ হবে, তা গতকাল শনিবার পর্যন্ত ঠিক করা হয়নি।\nপ্রথম ধাপে এক কোটি পরিবারের কাছে ১১০ টাকা লিটার দরে বিক্রি করা হবে দুই লিটার করে সয়াবিন তেল। এ ছাড়া ৫৫ টাকা কেজি দরে দুই কেজি করে চিনি, ৩০ টাকা কেজি দরে পাঁচ কেজি করে পেঁয়াজ এবং ৬৫ টাকা কেজি দরে দুই কেজি করে মসুর ডাল বিক্রি করা হবে। দ্বিতীয় ধাপে এসব পণ্যের সঙ্গে যুক্ত হবে প্রতি কেজি ৫০ টাকা দরে দুই কেজি করে ছোলা।\nটিসিবি সূত্রে জানা গেছে, আজ যে কার্যক্রম শুরু হচ্ছে, তা বাস্তবায়ন করতে ৮ মার্চ থেকেই জেলায় জেলায় পণ্য পাঠানো শুরু করেছে টিসিবি। জেলা প্রশাসনের তত্ত্বাবধানে প্রতিটি জেলায় খাদ্য অধিদপ্তর, বাংলাদেশ কৃষি উন্নয়ন করপোরেশন (বিএডিসি) ও নির্ধারিত গুদামে টিসিবির পণ্য রাখা হয়েছে।\nএ ছাড়া পণ্য সুষ্ঠুভাবে বিক্রি করতে অতিরিক্ত জেলা প্রশাসক বা সমপর্যায়ের কর্মকর্তাকে নিয়োগ করেছে জেলা প্রশাসন। কাজের সঙ্গে সংশ্লিষ্ট কর্মকর্তাদের পদায়ন করা হয়েছে এবং তদারকির জন্য ট্যাগ অফিসারও নিয়োগ করা হয়েছে।\nকনজুমারস অ্যাসোসিয়েশন অব বাংলাদেশের (ক্যাব) সভাপতি গোলাম রহমান প্রথম আলোকে বলেন, ‘এটি সরকারের একটি ভালো উদ্যোগ। নিম্ন আয়ের মানুষের এতে কিছুটা হলেও উপকার হবে। বাজারে জিনিসপত্রের যে দাম, এই উদ্যোগ বাজারে প্রভাব ফেলবে বলে আমি বিশ্বাস করি।’ \nকরোনাকালে বিভিন্ন শ্রেণি-পেশার ৫০ লাখ নিম্ন আয়ের মানুষকে নগদ এককালীন আড়াই হাজার করে টাকা দেওয়ার সিদ্ধান্ত নেয় সরকার। তালিকাটি ত্রুটিপূর্ণ হওয়ায় সবার কাছে সরকার টাকা পৌঁছাতে পারেনি। এ নিয়ে দেশজুড়ে সমালোচনা হয়। বাণিজ্য মন্ত্রণালয় সূত্রে জানা গেছে, স্থানীয় জনসংখ্যা ও দারিদ্র্য সূচক ব্যবহার করে ওই ৫০ লাখ থেকে শেষ পর্যন্ত ৩৮ লাখ ৫০ হাজার জনের একটি তথ্যভান্ডার করেছে সরকার এবং এ থেকে ৩০ লাখ পরিবারের কাছে পণ্য বিক্রি করা হবে। এর বাইরে সারা দেশে স্থানীয় জনপ্রতিনিধি ও প্রশাসন মিলে ৫৭ লাখ ১০ হাজার উপকারভোগী পরিবার নির্ধারণ করা হয়েছে।\nমন্ত্রণালয় বলছে, সময়ের অভাবে ঢাকার দুই সিটি করপোরেশনে ১২ লাখ এবং বরিশাল সিটি করপোরেশনে ৯০ হাজার উপকারভোগী নির্ধারিত হয়নি। এই তিন সিটি করপোরেশনের নিম্ন আয়ের পরিবারগুলোকে পণ্য কিনতে হবে টিসিবির ভ্রাম্যমাণ ট্রাক থেকেই।\nবাণিজ্যসচিব তপন কান্তি ঘোষ গতকাল প্রথম আলোকে জানান, ইতিমধ্যে ৫০ শতাংশ পণ্য তৃণমূল পর্যায়ে পৌঁছে গেছে। আগামী পাঁচ-ছয় দিনের মধ্যে বাকি পণ্যও পৌঁছে যাবে।\nনগদ সহায়তার তালিকা তৈরিতে জালিয়াতি হয়েছিল, নতুন ৫৭ লাখ পরিবারের তালিকাও যেহেতু একই প্রক্রিয়ায় করা হয়েছে, এর নির্ভরযোগ্যতা নিয়ে আস্থা রাখা যায় কি না—এমন প্রশ্নের জবাবে বাণিজ্যসচিব বলেন, ‘কারও না কারও প্রতি আমাদের আস্থা রাখতেই হবে। একটি কমিটির মাধ্যমে এটা করা হয়েছে।’"
    },
    {
        "url": "https://www.prothomalo.com/bangladesh/district/%E0%A6%A4%E0%A6%BF%E0%A6%A8-%E0%A6%98%E0%A6%A3%E0%A7%8D%E0%A6%9F%E0%A6%BE-%E0%A6%A7%E0%A6%B0%E0%A7%87-%E0%A6%A6%E0%A6%BE%E0%A6%81%E0%A7%9C%E0%A6%BF%E0%A7%9F%E0%A7%87-%E0%A6%86%E0%A6%9B%E0%A6%BF-%E0%A6%97%E0%A6%BE%E0%A7%9C%E0%A6%BF-%E0%A6%95%E0%A6%96%E0%A6%A8-%E0%A6%86%E0%A6%B8%E0%A6%AC%E0%A7%87-%E0%A6%9C%E0%A6%BE%E0%A6%A8%E0%A6%BF-%E0%A6%A8%E0%A6%BE",
        "title": "‘তিন ঘণ্টা ধরে দাঁড়িয়ে আছি, গাড়ি কখন আসবে জানি না’ | প্রথম আলো",
        "meta_description": "রাজশাহী নগরের দু–একটি জায়গায় আজ রোববার সকাল ১০টা থেকে এ কার্যক্রম শুরু হলেও অধিকাংশ স্থানে দুপুর সাড়ে ১২টা পর্যন্ত পণ্য বিক্রি শুরু হয়নি। নগরের ৭টিসহ জেলার মোট ২৭টি পয়েন্টে আজ পণ্য বিক্রির কথা রয়েছে। উদ্বোধনের জন্য নগরের দুটি ওয়ার্ডে শুধু পণ্য বিক্রি শুরু হয়েছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F472bd2d3-75d2-4a88-97c3-877a69b71c59%2FRajshahi_DH0670_20220320_20220320_114414.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-20T15:05:00",
        "keywords": [
            "টিসিবি",
            "রাজশাহী সিটি",
            "রাজশাহী",
            "রাজশাহী বিভাগ",
            "ভোগান্তি",
            "দারিদ্র্য"
        ],
        "last_scraped": "2024-10-07T15:24:13.662589",
        "source": "প্রথম আলো",
        "old": true,
        "author": "প্রতিনিধি",
        "content": "সারা দেশের মতো রাজশাহীতেও ন্যায্যমূল্যে ট্রেডিং করপোরেশন অব বাংলাদেশ-টিসিবির পণ্য বিক্রি শুরু হয়েছে। রাজশাহী নগরের দু–একটি জায়গায় আজ রোববার সকাল ১০টা থেকে এ কার্যক্রম শুরু হলেও অধিকাংশ স্থানে দুপুর সাড়ে ১২টা পর্যন্ত পণ্য বিক্রি শুরু হয়নি।\nরাজশাহী নগরের ৭টিসহ জেলার মোট ২৭টি পয়েন্টে আজ পণ্য বিক্রির কথা রয়েছে। উদ্বোধনের জন্য নগরের দুটি ওয়ার্ডে শুধু পণ্য বিক্রি শুরু হয়েছে। অন্য ওয়ার্ডগুলোতে দুপুর সাড়ে ১২টার দিকেও পণ্য দেওয়া শুরু হয়নি।\nপণ্য সরবরাহকারী সংশ্লিষ্ট ব্যক্তিরা বলছেন, দুপুর ১২টার পর থেকে পণ্যগুলো দেওয়া হবে। তবে সকাল থেকে লাইনে দাঁড়িয়ে থাকা ভোক্তারা বলছেন, তাঁদের কোনো নির্দিষ্ট সময় বলা হয়নি। তাই তাঁরা কেউ সকাল ছয়টা, কেউ নয়টা থেকে লাইনে অপেক্ষায় আছেন।\nনগরের ৩ নম্বর ওয়ার্ডের দাশপুর এলাকার বাসিন্দা জুবায়ের হোসেন (১২) তার বাবা জাকির হোসেনের কার্ড নিয়ে সকাল নয়টা থেকে অপেক্ষা করছে।। ষষ্ঠ শ্রেণির এ শিক্ষার্থী দুপুর ১২টার দিকে প্রথম আলোকে বলে, ‘তিন ঘণ্টা ধরে দাঁড়িয়ে আছি। গাড়ি কখন আসবে জানি না।’\nলাইনে দাঁড়ানো মো. শামীম হোসেন নামের এক ব্যক্তি বলেন, ‘যে সময়টা অপচয় হচ্ছে, এর মূল্য নেই? সকালের দিকে পণ্যগুলো দিয়ে দিলে লোকজন অন্য কাজ করতে পারত। এটা আর সাশ্রয়ী পণ্য হলো কী করে।’\nনগরের ৩ নম্বর ওয়ার্ডের দাশপুকুর এলাকায় গিয়ে দেখা যায়, লোকজন বাজারের ব্যাগের ওপর ইট-পাথর রেখে লাইনের স্থান দখল করেছেন। ছোট্ট একটি শামিয়ানাও টাঙানো হয়েছে। তীব্র রোদের কারণে অনেকেই লাইন ছেড়ে রাস্তার পাশে আমগাছতলায় আশ্রয় নিয়েছেন।\n৩ নম্বর ওয়ার্ড কাউন্সিলর মো. কামাল হোসেন প্রথম আলোকে বলেন, টিসিবির ট্রাক গোডাউন থেকে পণ্য নিয়ে দুপুর ১২টার দিকে আসার কথা। কার্ড নিয়ে দুপুর ১২টার আসতে বলেছেন তাঁরা। অনেকে সকালেই এসে গেছেন। প্রথম দিন পণ্য দিতে একটু দেরিও হতে পারে। এই ওয়ার্ডে আজ রোববার ৮৪৪ জনের কাছে পণ্য বিক্রি হবে বলে জানান তিনি।\nএই ওয়ার্ডে পণ্য বিক্রির দায়িত্ব পেয়েছে মেসার্স উপমা এন্টারপ্রাইজ। প্রতিষ্ঠানটির মালিক মোস্তাক আহমেদ বলেন, তাঁরা সকাল থেকে পণ্যের জন্য ট্রাক নিয়ে বসে আছেন। আগে উপজেলার ট্রাকগুলো ভর্তি করা হচ্ছে। বেলা দেড়টা নাগাদ তাঁরা পণ্য পেতে পারেন।\nএদিকে রোববার সকাল ১০টায় নগরের মহিষবাথান কলোনি মাঠে টিসিবির পণ্য বিতরণ কার্যক্রমের উদ্বোধন করেন বিভাগীয় কমিশনার জি এস এম জাফরউল্লাহ। এ সময় উপস্থিত ছিলেন রাজশাহীর জেলা প্রশাসক আবদুল জলিল।\nজেলায় সিটি কর্পোরেশনের ৭টি পয়েন্টসহ মোট ২৭টি পয়েন্টে আজ টিসিবির এসব পণ্য বিক্রি করা হচ্ছে। ২০ থেকে ২৯ মার্চ পর্যন্ত প্রথম পর্যায়ে চিনি, ডাল ও তেল বিক্রি করা হবে। ৩ থেকে ১০ এপ্রিল পর্যন্ত দ্বিতীয় পর্যায়ে এসব পণ্যের সঙ্গে ছোলা, পেঁয়াজ ও খেজুর যুক্ত করে বিক্রি করা হবে। রাজশাহীতে সিটি করপোরেশন এলাকায় ৫৫ হাজারসহ উপজেলা ও পৌরসভার এলাকার মোট ২ লাখ মানুষ এই সেবা পাচ্ছেন।\n‘ফ্যামিলি কার্ডের’ মাধ্যমে একটি পরিবার প্রথম পর্যায়ে ২ কেজি চিনি, ২ কেজি ডাল ও ২ লিটার তেল কিনতে পারছেন। দাম পড়ছে প্রতি লিটার তেল ১১০ টাকা, প্রতি কেজি চিনি ৫৫ টাকা ও প্রতি কেজি মসুরের ডাল ৬৫ টাকা। মোট খরচ হচ্ছে ৪৬০ টাকা।"
    },
    {
        "url": "https://www.prothomalo.com/bangladesh/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%95%E0%A6%BE%E0%A6%B0%E0%A7%8D%E0%A6%A1-%E0%A6%95%E0%A7%80%E0%A6%AD%E0%A6%BE%E0%A6%AC%E0%A7%87-%E0%A6%AA%E0%A6%BE%E0%A6%AC%E0%A7%87%E0%A6%A8-%E0%A6%9C%E0%A6%BE%E0%A6%A8%E0%A7%87%E0%A6%A8-%E0%A6%A8%E0%A6%BE-%E0%A6%A4%E0%A6%BE%E0%A6%81%E0%A6%B0%E0%A6%BE-%E0%A6%AB%E0%A6%BF%E0%A6%B0%E0%A6%9B%E0%A7%87%E0%A6%A8-%E0%A6%96%E0%A6%BE%E0%A6%B2%E0%A6%BF-%E0%A6%B9%E0%A6%BE%E0%A6%A4%E0%A7%87",
        "title": "টিসিবির কার্ড কীভাবে পাবেন জানেন না তাঁরা, ফিরছেন খালি হাতে | প্রথম আলো",
        "meta_description": "চট্টগ্রামে আজ রোববার থেকে সাশ্রয়ী মূল্যে পণ্য বিক্রি শুরু করছে সরকারি সংস্থা ট্রেডিং করপোরেশন অব বাংলাদেশ (টিসিবি)। তবে ঘণ্টার পর ঘণ্টা লাইনে দাঁড়িয়ে থেকেও কার্ড না থাকায় অনেকে পণ্য নিতে পারছেন না। কীভাবে কার্ড পাবেন, তাও জানেন না তাঁরা। অতিরিক্ত জেলা প্রশাসক বলছেন, আর্থিক অবস্থা দেখে কাউন্সিলররাই তালিকা অনুসারে কার্ড বিতরণ করছেন।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2Fa444e65c-8859-4156-8cce-006fbbff0a92%2FChattogram_DH0812_20220320_IMG_20220320_132437.png?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-20T15:57:00",
        "keywords": [
            "বিশেষ সংবাদ",
            "টিসিবি",
            "চট্টগ্রাম"
        ],
        "last_scraped": "2024-10-07T15:24:32.626916",
        "source": "প্রথম আলো",
        "old": true,
        "author": "সুজয় চৌধুরী\t",
        "content": "চট্টগ্রামে আজ রোববার থেকে সাশ্রয়ী মূল্যে পণ্য বিক্রি শুরু করছে সরকারি সংস্থা ট্রেডিং করপোরেশন অব বাংলাদেশ (টিসিবি)। তবে ঘণ্টার পর ঘণ্টা লাইনে দাঁড়িয়ে থেকেও কার্ড না থাকায় অনেকে পণ্য নিতে পারছেন না। কীভাবে কার্ড পাবেন, তাও জানেন না তাঁরা। অতিরিক্ত জেলা প্রশাসক বলছেন, আর্থিক অবস্থা দেখে কাউন্সিলররাই তালিকা অনুসারে কার্ড বিতরণ করছেন।\nটিসিবির পণ্য নিতে এসে হালিমা খাতুন জানতে পেরেছেন, কার্ড ছাড়া পণ্য পাবেন না। কার্ড না থাকায় তিনি ফিরে যান খালি হাতে। তাঁর বয়স ৫০ ছুঁই ছুঁই। থাকেন চট্টগ্রাম নগরের তুলাতলী এলাকার একটা বস্তিতে। পরিবারের সদস্য বলতে এক ছেলে। সেও বেকার। একাজ–ওকাজ করে সংসার চালান হালিমা। \nহালিমা খাতুন বললেন, কোনোরকমে বেঁচে আছেন তিনি। সংসার চলে না। আয় কম। জিনিসপত্রের দাম বাড়তি। আগে টিসিবির ট্রাক থেকে তেল, ডাল, পেঁয়াজ কিনতেন। এখন সেটিও সম্ভব হচ্ছে না।\nকথা বলতে গিয়ে কান্নায় ভেঙে পড়েন হালিমা খাতুন। বলেন, ‘কেউ আমার সঙ্গে কার্ডের বিষয়ে যোগাযোগ করেননি। আমি জানতামও না কার্ডের ব্যাপারে। এসব বিষয়ে আমি বুঝি না। আগে ট্রাকের পেছনে লাইনে দাঁড়িয়ে কিনতে পারতাম। এখন পারছি না।’\nশুধু হালিমাই নন, কার্ড না পাওয়া এমন আরও চারজনের সঙ্গে কথা হয় এই প্রতিবেদকের। বেলা ১১টার দিকে নগরের ২ নম্বর গেট এলাকার সামারা কনভেনশন সেন্টারে তাঁরা এসেছিলেন। কয়েক ঘণ্টা দাঁড়িয়ে ফিরেছেন খালি হাতে। তাঁদেরই একজন বকুল রানী শীল। নগরের কসমোপলিটন এলাকার বাসিন্দা তিনি। বয়স পঞ্চান্নর কম নয়। তাঁর স্বামী শারীরিকভাবে অসুস্থ। আয় নেই। এক ছেলে উচ্চমাধ্যমিক পরীক্ষা দিয়ে কাজের সন্ধান করছেন। বকুল রানী শীল বলেন, কার্ডের জন্য এক ব্যক্তির সঙ্গে যোগাযোগ করেছিলেন তিনি। কিন্তু পাননি।\nটিসিবির কার্ড পাননি—এমন কয়েকজন অভিযোগ করেন, কাউন্সিলর ও স্থানীয় প্রভাবশালীদের পরিচিত ব্যক্তিরাই কার্ড বেশি পাচ্ছেন। তবে তাঁরা কেউ নাম প্রকাশ করতে রাজি হননি।\nঅনেকে কেন কার্ড পাচ্ছেন না, জানতে চাইলে অতিরিক্ত জেলা প্রশাসক (সার্বিক) মু. মাহমুদ উল্লাহ কার্ড নেওয়ার প্রক্রিয়ার বিষয়ে বলেন, টিসিবির কার্ড নেওয়ার সুযোগ নেই। সিটি করপোরেশনে ওয়ার্ড কাউন্সিলদের মাধ্যমে তালিকা করে কার্ড বাসায় পৌঁছে দেওয়া হচ্ছে। কাউন্সিলরা তালিকা করছেন আর্থিক অবস্থা দেখে। দরিদ্র জনগোষ্ঠীই প্রাধান্য পাচ্ছেন। পাশাপাশি ওয়ার্ডগুলোতে একটি কমিটিও করে দেওয়া হয়েছে। কাউকে নিজ থেকে এসে যোগাযোগ করতে হচ্ছে না। তবে যাঁরা কার্ড পাচ্ছেন না, তাঁদের বিষয়টি মানবিকভাবে বিবেচনা করা হবে।\nএ বিষয়ে মু. মাহমুদ উল্লাহ বলেন, তিনি কয়েকটা জায়গা থেকে এ অভিযোগ পেয়েছেন। তাঁদের লোকজন মাঠে আছেন। বিষয়টি ‘কারেকশনের’ ব্যবস্থা নেওয়া হবে।নিম্ন আয়ের মানুষের জন্য চট্টগ্রামে আজ থেকে আবারও সাশ্রয়ী মূল্যে পণ্য বিক্রি শুরু করছে টিসিবি। নগরের ৪১টি ওয়ার্ড ও ১৫টি উপজেলায় তেল, চিনি, মসুর ডাল বিক্রি হওয়ার কথা। দুপুর সাড়ে ১২টার দিকে সামারা কনভেনশন সেন্টারে বিক্রয় কার্যক্রমের উদ্বোধন করেন সিটি মেয়র মো. রেজাউল করিম চৌধুরী। তিনি বলেন, চট্টগ্রাম জেলায় ৫ লাখ ৩৫ হাজার ৮২টি পরিবারকে টিসিবির পণ্য কিনতে কার্ড দেওয়ার প্রক্রিয়া চলছে। প্রথম কিস্তিতে নগরের ৪১টি ওয়ার্ডে পণ্য বিক্রয় হবে। প্রতিদিন অন্তত ৫০০ পরিবার পণ্য পাবে। প্রতিটি পরিবার ১১০ টাকা দামে ২ লিটার সয়াবিন তেল, ৫৫ টাকা দামে ২ কেজি চিনি, ৬৫ টাকা দামে ২ কেজি মসুর ডাল একসঙ্গে কিনতে পারবে। নগরের বাইরে ১৫টি পৌরসভা ও ১৫ উপজেলায় পণ্য বিক্রয় চলবে। উদ্বোধনী আয়োজনে উপস্থিত ছিলেন জেলা প্রশাসক মোহাম্মদ মমিনুর রহমান, ৮ নম্বর ওয়ার্ডের কাউন্সিলর মো. মোরশেদুল আলম প্রমুখ।"
    },
    {
        "url": "https://www.prothomalo.com/bangladesh/capital/%E0%A6%95%E0%A6%96%E0%A6%A8%E0%A7%8B-%E0%A6%A6%E0%A6%BE%E0%A6%81%E0%A7%9C%E0%A6%BE%E0%A6%A8%E0%A6%A8%E0%A6%BF-%E0%A6%8F%E0%A6%AE%E0%A6%A8-%E0%A6%A8%E0%A6%BE%E0%A6%B0%E0%A7%80%E0%A6%B0%E0%A6%BE%E0%A6%93-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%B8%E0%A6%BE%E0%A6%B0%E0%A6%BF%E0%A6%A4%E0%A7%87",
        "title": "কখনো দাঁড়াননি, এমন নারীরাও টিসিবির সারিতে | প্রথম আলো",
        "meta_description": "৮ থেকে ৯ বছর বয়সী শিশুদেরও টিসিবির পণ্যের জন্য সারিতে দাঁড়িয়ে থাকতে দেখা যায়। কখনো টিসিবির সারিতে দাঁড়াননি, এমন নারীদেরও দেখা গেছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F5f2429da-4af9-4ea2-8c0f-a98699354619%2F218f7657-d774-4485-9693-291f55fc59ca.jpeg?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-20T16:08:00",
        "keywords": [
            "নিত্য পণ্য",
            "টিসিবি",
            "ঢাকা",
            "সরকার",
            "রাজধানী"
        ],
        "last_scraped": "2024-10-07T15:24:52.551994",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "পবিত্র রমজান উপলক্ষে দেশের এক কোটি পরিবারকে ভর্তুকি মূল্যে নিত্যপণ্য দিতে শুরু করেছে সরকারি বিক্রয়কারী প্রতিষ্ঠান ট্রেডিং করপোরেশন অব বাংলাদেশ (টিসিবি)। আজ রোববার এই কার্যক্রম শুরু হয়। সাশ্রয়ী মূলে পণ্য পেতে ৮ থেকে ৯ বছর বয়সী শিশুদেরও সারিতে দাঁড়াতে দেখা গেছে। এ ছাড়া সারিতে এমন নারীরাও দাঁড়িয়েছেন, যাঁরা আগে কখনো দাঁড়াননি।\nআজ ঢাকার দক্ষিণ নীলক্ষেত আবাসিক এলাকায় টিসিবির ট্রাক আসে দুপুর ১২টার দিকে। সরেজমিন দেখা যায় টিসিবির পণ্যের জন্য লম্বা সারি।\nটিসিবির পণ্যের জন্য যাঁরা বেলা ১১টার দিকে এসেছেন, তাঁদের একটা পর্যন্ত সারিতে দাঁড়িয়ে থাকতে দেখা যায়।\nসারিতে পুরুষের তুলনায় নারীদের ভিড় তুলনামূলক বেশি। দাঁড়ানো নিয়ে নারীদের সারিতে ঝামেলা বাধতেও দেখা গেছে। দীর্ঘক্ষণ সারিতে দাঁড়িয়ে থেকে ক্লান্ত হয়ে অনেক নারীকে বসে পড়তেও দেখা গেছে।\nসাশ্রয়ী মূলে পণ্য পেতে ৮ থেকে ৯ বছর বয়সী শিশুদেরও সারিতে দাঁড়াতে দেখা গেছে। এ ছাড়া সারিতে এমন নারীরাও দাঁড়িয়েছেন, যাঁরা আগে কখনো দাঁড়াননি।\nপ্রথমবারের মতো টিসিবির পণ্যের জন্য সারিতে দাঁড়ানো নারীদের একজন শহীদনগরের শাহেদা। তিনি আরবি পড়ান। টিসিবির পণ্য নেওয়ার জন্য আজ ছুটি নিয়ে এসেছেন বলে জানান তিনি।\nশাহেদা প্রথম আলোকে বলেন, ‘আমার পরিবারে ছয় সদস্য। নিত্যপণ্যের যা দাম, কুলিয়ে ওঠা যাচ্ছে না। তাই বাধ্য হয়ে ছুটি নিয়ে টিসিবির পণ্যের জন্য এখানে এসে দাঁড়িয়েছি।’\nদক্ষিণ নীলক্ষেত আবাসিক এলাকায় টিসিবির ট্রাক থেকে পণ্যের আড়াই শ প্যাকেজ দেওয়া হচ্ছে আজ। দীর্ঘক্ষণ সারিতে দাঁড়িয়ে থেকে একটি প্যাকেজ পেয়েছেন শারমিন নামের এক নারী। তিনি প্রথম আলোকে বলেন, টিসিবি থেকে ৬১০ টাকায় একটি প্যাকেজ পেয়েছেন।\nসরকার দুই ধাপে এক কোটি পরিবারের কাছে টিসিবির পণ্য বিক্রির সিদ্ধান্ত নিয়েছে। প্রথম ধাপে আজ থেকে ৩১ মার্চ পর্যন্ত সারা দেশে সাশ্রয়ী মূল্যে পাঁচ ধরনের পণ্য বিক্রি করবে টিসিবি। এরপর আগামী ৩ এপ্রিল শুরু হবে দ্বিতীয় ধাপের বিক্রি কার্যক্রম। এ ধাপের বিক্রি কবে শেষ হবে, তা গতকাল শনিবার পর্যন্ত ঠিক করা হয়নি।\nটিসিবি সূত্রে জানা গেছে, আজ যে কার্যক্রম শুরু হলো, তা বাস্তবায়ন করতে ৮ মার্চ থেকেই জেলায় জেলায় পণ্য পাঠানো শুরু করেছে টিসিবি। জেলা প্রশাসনের তত্ত্বাবধানে প্রতিটি জেলায় খাদ্য অধিদপ্তর, বাংলাদেশ কৃষি উন্নয়ন করপোরেশন (বিএডিসি) ও নির্ধারিত গুদামে টিসিবির পণ্য রাখা হয়েছে।\nপ্রথম ধাপে এক কোটি পরিবারের কাছে ১১০ টাকা লিটার দরে বিক্রি করা হবে দুই লিটার করে সয়াবিন তেল। এ ছাড়া ৫৫ টাকা কেজি দরে দুই কেজি করে চিনি, ৩০ টাকা কেজি দরে পাঁচ কেজি করে পেঁয়াজ এবং ৬৫ টাকা কেজি দরে দুই কেজি করে মসুর ডাল বিক্রি করা হবে। দ্বিতীয় ধাপে এসব পণ্যের সঙ্গে যুক্ত হবে প্রতি কেজি ৫০ টাকা দরে দুই কেজি করে ছোলা।"
    },
    {
        "url": "https://www.prothomalo.com/bangladesh/capital/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%9A%E0%A6%BE%E0%A6%B2-%E0%A6%A1%E0%A6%BE%E0%A6%B2%E0%A7%87%E0%A6%B0-%E0%A6%9C%E0%A6%A8%E0%A7%8D%E0%A6%AF-%E0%A6%A6%E0%A7%81%E0%A6%87-%E0%A6%A6%E0%A6%BF%E0%A6%A8-%E0%A6%85%E0%A6%AA%E0%A7%87%E0%A6%95%E0%A7%8D%E0%A6%B7%E0%A6%BE%E0%A6%B0-%E0%A6%AA%E0%A6%B0-%E0%A6%8F%E0%A6%B2-%E0%A6%9F%E0%A7%8D%E0%A6%B0%E0%A6%BE%E0%A6%95",
        "title": "টিসিবির চাল-ডালের জন্য দুই দিন অপেক্ষার পর এল ট্রাক | প্রথম আলো",
        "meta_description": "বর্তমান বাজারে দুই কেজি করে চিনি, ডাল, পেঁয়াজ ও দুই লিটার সয়াবিন তেল কিনতে ৭২৫ টাকার মতো খরচ হয়। সেখানে টিসিবির পণ্যের দাম পড়ে ৪৮০ টাকা, অর্থাৎ ২৯০ টাকার মতো সাশ্রয় হয়।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-09%2F1883b675-9291-42fa-9a6f-a845d49e7bfc%2Ftcb.JPG?auto=format%2Ccompress&fmt=webp&format=webp&w=640&dpr=1.3",
        "published_date": "2021-09-22T23:38:00",
        "keywords": [
            "রাজধানী ঢাকা",
            "টিসিবি",
            "চাল"
        ],
        "last_scraped": "2024-10-07T15:25:13.513089",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "অর্ধশতাধিক নারী-পুরুষের জটলা। তাঁদের মধ্যে প্রবীণ ও মধ্যবয়স্ক নারীর সংখ্যাই বেশি। স্কুলের পোশাক পরা কিছু শিক্ষার্থী ও কিশোর–কিশোরীও আছে সেখানে। ছোট ছোট দলে জটলা পাকিয়ে গল্পগুজব করে সময় পার করছে এসব মানুষ। কাছে গিয়ে অপেক্ষার কারণ জানতে চাইলে তাঁরা বলেন, ট্রেডিং করপোরেশন অব বাংলাদেশের (টিসিবি) পণ্য বিক্রয়কারী ট্রাকের জন্য অপেক্ষা করছেন। কিন্তু বেলা ১১টা বেজে গেলেও টিসিবির ট্রাক পৌঁছায়নি তখনো।\nআজ বুধবার রাজধানীর বছিলা এলাকার বছিলা গার্ডেন সিটির বিপরীতে এভাবে অপেক্ষা করতে দেখা যায় লোকজনকে। তাঁদের অনেকেই বললেন, স্বাভাবিকভাবে সকাল ১০টা থেকে সাড়ে ১০টার মধ্যেই ট্রাক চলে আসে। কিন্তু আজ (বুধবার) পৌঁছায়নি। এ ছাড়া পণ্য বিক্রির নির্ধারিত ওই স্থানে সর্বশেষ গত রোববার ট্রাক গেলেও পরের দুদিন; গত সোম ও মঙ্গলবার ট্রাক যায়নি। আজকে আসবে কি না, সেটাও জানেন না তাঁরা। ট্রাক আসবে এমন আশায় তাঁরা অপেক্ষা করছেন বলে জানালেন।\nএদের একজন মোহাম্মদপুরের একটি প্রাথমিক বিদ্যালয়ের ছাত্রী জানাল, তার বাসা বছিলায়। স্কুল শেষে বাসায় ফেরার পথে নানি ও ভাইকে টিসিবির ট্রাকের জন্য অপেক্ষা করতে দেখে সে–ও তাঁদের সঙ্গে অপেক্ষা শুরু করে। সে জানায়, গত দুই দিনেও তার নানি ও ভাই ট্রাক থেকে পণ্য কিনতে এলেও পায়নি।\nটিসিবি ট্রাক সেলে চিনি ও ডাল কেজিপ্রতি ৫৫ টাকা ও সয়াবিন তেল লিটারপ্রতি ১০০ টাকায় বিক্রি করা হয়। গত রোববার থেকে তাঁরা পেঁয়াজও বিক্রি শুরু করেছে, বর্তমানে প্রতি কেজি পেঁয়াজ ৩০ টাকায় বিক্রি করছে টিসিবি। একজন ক্রেতা সর্বোচ্চ দুই কেজি করে পণ্য কিনতে পারেন। সয়াবিন তেল কেনা যাবে দুই লিটার। \nবর্তমান দ্রব্যমূল্যের ঊর্ধ্বগতির বাজারের হিসাবে দুই কেজি করে চিনি, ডাল, পেঁয়াজ ও দুই লিটার সয়াবিন তেল কিনতে ৭২৫ টাকার মতো খরচ হয়। সেখানে টিসিবি থেকে সমপরিমাণ পণ্যের দাম পড়ে ৪৮০ টাকা, অর্থাৎ ২৯০ টাকার মতো সাশ্রয় হয় ক্রেতার।\nপণ্যের জন্য অপেক্ষায় থাকা বছিলা গার্ডেন সিটি এলাকার বাসিন্দা খাদিজা বেগম প্রথম আলোকে বলেন, ‘গত দুই দিন আইসা সকাল থেকে দুপুর পর্যন্ত অপেক্ষা কইরা ফেরত গেছি। ট্রাক আসেই নাই। আইজকাও আইব কি না, জানি না।’ বয়সে প্রবীণ এই নারী বলেন, ‘প্রতিদিন আইসা দাঁড়াই থাকতে কষ্ট হয়। তবু আসা লাগে। বাজারে যে দাম, এনে অন্তত কয়ডা টেকা কমে কিনতে পারি।’\nঘাটারচর এলাকার বাসিন্দা দিনমজুর শাহীন মিয়া বলেন, ‘সকাল সাড়ে ৯টার দিকে এসে একবার ঘুরে গেছি। আবার এখন (সোয়া ১১টা) আসলাম। আইসা দেখি ট্রাক এখনো আসে নাই।’\nপরবর্তী সময়ে খোঁজ নিয়ে জানা যায়, বছিলায় টিসিবির পণ্যবাহী ট্রাক পৌঁছায় বেলা একটার পর। তখন অবশ্য হালকা বৃষ্টির কারণে টিসিবির পণ্য কিনতে লাইনে দাঁড়ানো ব্যক্তিদের ভোগান্তি পোহাতে হয়।\nনির্ধারিত স্থানে গত দুই দিন ট্রাক না যাওয়া নিয়ে কথা হয় টিসিবির মুখপাত্র হুমায়ুন কবিরের সঙ্গে। তিনি প্রথম আলোকে বলেন, বেশির ভাগ নির্ধারিত জায়গাতে কিছু সুবিধাভোগীদের চক্র তৈরি হয়েছে। চক্রের ২০-২৫ জন প্রতিদিন এসে লাইনে দাঁড়ায়, পরে পণ্যগুলো বাজারে বিক্রি করে দেয়। এতে অন্যরা বঞ্চিত হন। তাই এখন থেকে ট্রাক হুটহাট করে পাঠানো হবে। নিজেদের ব্যবস্থাপনায় ট্রাক পাঠানোর রোটেশন করা হচ্ছে।"
    },
    {
        "url": "https://www.prothomalo.com/bangladesh/%E0%A6%B8%E0%A6%95%E0%A6%BE%E0%A6%B2-%E0%A6%A5%E0%A7%87%E0%A6%95%E0%A7%87-%E0%A6%85%E0%A6%AA%E0%A7%87%E0%A6%95%E0%A7%8D%E0%A6%B7%E0%A6%BE%E0%A6%B0-%E0%A6%AA%E0%A6%B0-%E0%A6%AB%E0%A6%BF%E0%A6%B0%E0%A6%A4%E0%A7%87-%E0%A6%B9%E0%A6%B2%E0%A7%8B-%E0%A6%96%E0%A6%BE%E0%A6%B2%E0%A6%BF-%E0%A6%B9%E0%A6%BE%E0%A6%A4%E0%A7%87",
        "title": "সকাল থেকে অপেক্ষার পর ফিরতে হলো খালি হাতে | প্রথম আলো",
        "meta_description": "পঞ্চাশ বছর বয়সী সালেহা খাতুন। স্বামী মারা গেছেন অনেক বছর আগেই। একমাত্র মেয়েরও বিয়ে দিয়েছেন। বিভিন্ন বাসা ও মেসে রান্না করে যে টাকা পেতেন, তাতেই চলে যাচ্ছিল তাঁর। মাঝেমধ্যে মেয়েও সামান্য কিছু খরচ পাঠাতেন।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-10%2F663ddb84-36df-45f0-90e9-2d9a2535cd05%2F1.gif?auto=format%2Ccompress&fmt=webp&format=webp&w=640&dpr=1.3",
        "published_date": "2021-10-13T01:33:00",
        "keywords": [
            "টিসিবি",
            "রাজধানী"
        ],
        "last_scraped": "2024-10-07T15:25:33.116785",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "পঞ্চাশ বছর বয়সী সালেহা খাতুন। স্বামী মারা গেছেন অনেক বছর আগেই। একমাত্র মেয়েরও বিয়ে দিয়েছেন। বিভিন্ন বাসা ও মেসে রান্না করে যে টাকা পেতেন, তাতেই চলে যাচ্ছিল তাঁর। মাঝেমধ্যে মেয়েও সামান্য কিছু খরচ পাঠাতেন।\nকরোনাকালে কাজ হারান সালেহা। বয়স হয়ে যাওয়ায় অন্য কোনো কাজও করতে পারেন না। করোনা কমে যাওয়ায় এখন দুটি বাসায় ঘর মোছার কাজ পেয়েছেন। সেখান থেকে মোট ১ হাজার ৩০০ টাকা পান। কিন্তু তাঁর বাসাভাড়া বাবদই দিতে হয় ১ হাজার ৮০০ টাকা।\nসালেহার সঙ্গে কথা হয় মোহাম্মদপুর শিয়া মসজিদের ঢাল এলাকায়। গতকাল মঙ্গলবার সকাল সাড়ে ৮টায় তিনি সেখানে ফুটপাতে বসে ট্রেডিং করপোরেশন অব বাংলাদেশের (টিসিবি) ট্রাক থেকে পণ্য কেনার জন্য অপেক্ষা করছিলেন।\nবাসাভাড়ার বাড়তি টাকা কোথায় পান, জানতে চাইলে তিনি বলেন, ‘জীবন চলছে না বাজান। কাজ শেষে বোতল টোকাই। ৫০ থেকে ৬০ টাকা পাই।’ শুধু একবেলা ভাত জুটে জানিয়ে তিনি বলেন, ‘যে বাসায় কাজ করি, তারা এক দিন করে খাওন দেয়। আর রাতে চিড়া-মুড়ি খেয়ে শুয়ে থাকি।’\nগতকাল সকালে শিয়া মসজিদ ঢাল এলাকায় সালেহা খাতুনের মতো আরও অন্তত ৫০ জন নারী-পুরুষ ফুটপাতে বসে ছিলেন। তাঁরা সবাই টিসিবির ট্রাকের জন্য অপেক্ষা করছেন বলে জানালেন। যাতে পণ্য কেনার সুযোগ পান, এ জন্যই সকাল থেকে ট্রাক আসার নির্ধারিত স্থানে এসে তাঁদের এই অপেক্ষা। তাঁদের কেউ কেউ সকাল ৬টা বা এরও আগে সেখানে যান।\nটিসিবির ভ্রাম্যমাণ ট্রাক সেল কার্যক্রমে সয়াবিন তেল প্রতি লিটার ১০০ টাকা, চিনি ও ডাল প্রতিকেজি ৫৫ এবং পেঁয়াজ প্রতিকেজি ৩০ টাকায় কেনা যায়।\nসরেজমিন দেখা যায়, ট্রাকের জন্য অপেক্ষাকারীরা নিজেদের অবস্থান নিশ্চিত করতে রাস্তায় ইট দিয়ে বৃত্তাকার চিহ্ন এঁকেছেন। বৃত্তাকার চিহ্নের ভেতর নিজেদের স্যান্ডেল, ইট অথবা কংক্রিটের টুকরাও রেখেছেন কেউ কেউ। কারও কারও আবার বাজারের ব্যাগ রেখে দেওয়া। দুপুরের দিকে আসে অপেক্ষার সেই টিসিবির ট্রাক।\nসেখানে ট্রাক সেলের দায়িত্বে থাকা টিসিবির পরিবেশক আফজাল হোসেন প্রথম আলোকে বলেন, গুদাম থেকে পণ্য নিয়েছেন বেলা ১১টায়। এ জন্য নির্ধারিত স্থানে যেতে দেরি হয়েছে। পর্যাপ্ত পণ্য না থাকায় বেশির ভাগ মানুষকে খালি হাতে ফিরে যেতে হয়েছে বলেও জানান তিনি।\nগতকাল বেলা একটার দিকে গুলশানের নর্দা বাসস্ট্যান্ড এলাকায় গিয়ে দেখা যায়, টিসিবির ট্রাকের পেছনে তখনো কয়েক শ মানুষ পণ্য কেনার জন্য লাইনে দাঁড়িয়ে। পরিবেশকের প্রতিনিধিরা বলেন, সকাল ১০টা থেকে পণ্য বিক্রি শুরু করেছেন। আর ততক্ষণে ট্রাকপ্রতি বরাদ্দ করা পণ্যের অর্ধেকের বেশি বিক্রি হয়ে গেছে।"
    },
    {
        "url": "https://www.prothomalo.com/bangladesh/%E0%A6%96%E0%A6%B0%E0%A6%9A-%E0%A6%95%E0%A6%AE%E0%A6%BE%E0%A6%A4%E0%A7%87-%E0%A6%97%E0%A6%B0%E0%A6%AE%E0%A7%87-%E0%A6%85%E0%A6%AA%E0%A7%87%E0%A6%95%E0%A7%8D%E0%A6%B7%E0%A6%BE",
        "title": "খরচ কমাতে গরমে অপেক্ষা | প্রথম আলো",
        "meta_description": "প্রচণ্ড রোদ আর ভ্যাপসা গরম। দুপুরে রংপুরের কাচারি বাজার এলাকায় টিসিবির পণ্য কিনতে ট্রাকের সামনে লাইনে দাঁড়ান স্থানীয় বাসিন্দা সুমী রানী। দীর্ঘক্ষণ অপেক্ষার পর কিনতে পারেন দুই লিটার তেল এবং দুই কেজি করে পেঁয়াজ, চিনি ও মসুর ডাল",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-10%2Ffc8d8e1e-0d42-4cc2-b13b-e668f39d1a5d%2FCapture.PNG?auto=format%2Ccompress&fmt=webp&format=webp&w=640&dpr=1.3",
        "published_date": "2021-10-15T13:13:00",
        "keywords": [
            "টিসিবি"
        ],
        "last_scraped": "2024-10-07T15:25:51.294607",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "প্রচণ্ড রোদ আর ভ্যাপসা গরম। দুপুরে রংপুরের কাচারি বাজার এলাকায় টিসিবির পণ্য কিনতে ট্রাকের সামনে লাইনে দাঁড়ান স্থানীয় বাসিন্দা সুমী রানী। দীর্ঘক্ষণ অপেক্ষার পর কিনতে পারেন দুই লিটার তেল এবং দুই কেজি করে পেঁয়াজ, চিনি ও মসুর ডাল।\nব্যাগ হাতে ফেরার সময় সুমী জানান, যেসব পণ্য কিনেছেন, সেগুলো মিলিয়ে একটি প্যাকেজ। নিতে দাম পড়েছে ৪৮০ টাকা। এসব পণ্য আলাদাভাবে বাজার থেকে কিনতে লাগত প্রায় ৭৪৮ টাকা। সে তুলনায় ২৬৮ টাকা সাশ্রয় হয়েছে তাঁর। \nনিত্যপণ্যের দাম বেড়ে যাওয়ায় রংপুর নগরের নিম্ন ও মধ্যবিত্তের অনেকেই ভিড় করছেন টিসিবির ট্রাকের সামনে। এ কারণে তৈরি হচ্ছে দীর্ঘ সারি। খোলাবাজারের তুলনায় কিছুটা কম দামে পণ্য কিনতে রোদ, গরম উপেক্ষা করে ভিড় করেন মানুষ।\nপ্রতিদিন নগরের আটটি কেন্দ্রে ন্যায্যমূল্যে এসব পণ্য বিক্রি করা হচ্ছে। টিসিবির ট্রাকের পণ্য বিক্রেতা শহিদুল ইসলাম জানান, বাজারে তেল-পেঁয়াজের দাম বেড়ে যাওয়ায় ট্রাক আসার সঙ্গে সঙ্গে মানুষের দীর্ঘ লাইন হয়। ফলে মুহূর্তেই শেষ হয়ে যায় পণ্য। অথচ কিছুদিন আগেও এসব পণ্য নিয়ে বসে থাকতে হতো।\nকাচারি বাজারে টিসিবির পণ্য কিনতে আসা লালকুঠি বাজার এলাকার বাসিন্দা জানকি বালা জানান, তিনি কাপড় সেলাইয়ের কাজ করেন। ছেলেমেয়েসহ পাঁচজনের সংসার। প্রতিদিন সংসারে কমপক্ষে দেড় কেজি চাল লাগে। নিত্যপণ্যের সব জিনিসের দাম বেশি। প্রতিদিন কমপক্ষে ৩০০ টাকা লেগে যায় খাবারেই। জানকি বালা বলেন, কীভাবে সংসার চলছে, তা শুধু ভগবান জানেন। \nটিসিবির ট্রাকে ন্যায্যমূল্যে সয়াবিন তেল প্রতি লিটার ১০০ টাকা, চিনি ও ডাল প্রতি কেজি ৫৫ এবং পেঁয়াজ প্রতি কেজি ৩০ টাকায় বিক্রি হয়। প্যাকেজ হিসেবে এসব পণ্য দুই লিটার ও দুই কেজি করে কিনতে হয়। সব মিলিয়ে দাম পরে ৪৮০ টাকা।\nগতকাল রংপুর নগরের খোলাবাজারে এসব পণ্যের মধ্যে সয়াবিন প্রতি লিটার ১৫৫, চিনি প্রতি কেজি ৮৪, মসুর ডাল প্রতি কেজি ৯০ ও বিদেশি পেঁয়াজ প্রতি কেজি ৪৫ টাকায় বিক্রি হয়। গত মাসে বাণিজ্য মন্ত্রণালয় খুচরা পর্যায়ে প্রতি লিটার বোতলজাত সয়াবিন তেলের দাম নির্ধারণ করে সর্বোচ্চ ১৫৩ টাকা। ব্যবসায়ীরা বলছেন, আন্তর্জাতিক বাজারে সয়াবিন ও পাম ওয়েলের দাম বেড়ে যাওয়ায় দেশের বাজারেও এর প্রভাব পড়েছে।\nনগরের সিটি বাজারের মুদিদোকানি রমজান আলী জানান, তেলের বাজার অনেক দিন ধরেই চড়া। এখন সয়াবিন প্রতি লিটার বিক্রি করছেন ১৫০-১৫৫ টাকায়। চিনি ৮৪, মসুর ডালের কেজি প্রকারভেদে ৯০ থেকে ১০০ টাকায় বিক্রি হচ্ছে।"
    },
    {
        "url": "https://www.prothomalo.com/bangladesh/district/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%95%E0%A6%BE%E0%A6%B2%E0%A7%8B%E0%A6%AC%E0%A6%BE%E0%A6%9C%E0%A6%BE%E0%A6%B0%E0%A7%87-%E0%A6%A1%E0%A6%BF%E0%A6%B2%E0%A6%BE%E0%A6%B0%E0%A6%95%E0%A7%87-%E0%A6%A7%E0%A6%B0%E0%A6%BF%E0%A7%9F%E0%A7%87-%E0%A6%A6%E0%A6%BF%E0%A6%B2%E0%A7%87%E0%A6%A8-%E0%A6%A6%E0%A7%81%E0%A6%87-%E0%A6%A8%E0%A6%BE%E0%A6%B0%E0%A7%80-%E0%A6%95%E0%A7%8D%E0%A6%B0%E0%A7%87%E0%A6%A4%E0%A6%BE",
        "title": "টিসিবির পণ্য কালোবাজারে, ডিলারকে ধরিয়ে দিলেন দুই নারী ক্রেতা | প্রথম আলো",
        "meta_description": "ঝালকাঠিতে ট্রেডিং করপোরেশন অব বাংলাদেশের (টিসিবি) পণ্য কালোবাজারে বিক্রি করার অভিযোগে এক ডিলারকে প্রশাসনের কাছে ধরিয়ে দিয়েছেন দুই নারী ক্রেতা। ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-10%2Fc5d4c23f-73ab-4a84-beec-587df57131bc%2Fcourt.png?auto=format%2Ccompress&fmt=webp&format=webp&w=300&dpr=1.3",
        "published_date": "2021-10-19T12:39:00",
        "keywords": [
            "ভ্রাম্যমাণ আদালত",
            "কারাদণ্ড",
            "টিসিবি",
            "ঝালকাঠি",
            "বরিশাল বিভাগ"
        ],
        "last_scraped": "2024-10-07T15:26:10.453041",
        "source": "প্রথম আলো",
        "old": true,
        "author": "প্রতিনিধি",
        "content": "ঝালকাঠিতে ট্রেডিং করপোরেশন অব বাংলাদেশের (টিসিবি) পণ্য কালোবাজারে বিক্রি করার অভিযোগে এক ডিলারকে প্রশাসনের কাছে ধরিয়ে দিয়েছেন দুই নারী ক্রেতা। পরে ভ্রাম্যমাণ আদালত বসিয়ে ওই ডিলারকে তিন মাসের কারাদণ্ড দিয়েছেন নির্বাহী ম্যাজিস্ট্রেট আহমেদ হাসান। গতকাল সোমবার রাত নয়টার দিকে শহরের পালবাড়ী এলাকায় এ ঘটনা ঘটেছে।\nওই ডিলারের নাম মো. কবির আহমেদ (৫০)। এ ঘটনায় জড়িত থাকার অভিযোগে আবু সালেহ নামের এক মুদিদোকানিকে মুচলেকা নিয়ে ছেড়ে দেওয়া হয়েছে।\nভ্রাম্যমাণ আদালত সূত্রে জানা যায়, গতকাল দুপুরে টিসিবির তালিকাভুক্ত ডিলার কবির আহমেদ বরিশাল থেকে এক হাজার কেজি পেঁয়াজ, তেল, চিনি ও মসুর ডাল বিক্রির জন্য নিয়ে আসেন। সরকারি নির্দেশনা অনুযায়ী এসব পণ্য জেলা প্রশাসকের কার্যালয়ের সামনে উন্মুক্তভাবে জনসাধারণের মধ্যে বিক্রির কথা থাকলেও কবির আহমেদ অধিকাংশ পণ্য বিভিন্ন দোকানে অবৈধভাবে বিক্রি করে দেন। বিষয়টি দুজন নারী ক্রেতা জেলা প্রশাসনের নেজারত ডেপুটি কালেক্টর (এনডিসি) আহমেদ হাসানের কাছে অভিযোগ করেন।\nপরে আহমেদ হাসান সন্ধ্যার দিকে অভিযোগকারী ওই দুই ক্রেতাকে সঙ্গে নিয়ে পালবাড়ী এলাকার আবু সালেহর মুদিদোকানের গুদাম থেকে চার বস্তা চিনি ও ২০ লিটার সয়াবিন তেল উদ্ধার করেন। কবির তাঁর প্রতিবেশীদের কাছেও কিছু পণ্য বিক্রি করেছেন, এমন প্রমাণও পাওয়া যায়।\nএনডিসি আহমেদ হাসান বলেন, ডিলার কবির আহমেদ টিসিবির পণ্য সাধারণ মানুষের কাছে বিক্রি না করে কালোবাজারে বিক্রি করে দিয়েছিলেন। দুজন নারী ক্রেতার অভিযোগের পরিপ্রেক্ষিতে ঘটনার সত্যতা পাওয়ায় তাঁকে তিন মাসের কারাদণ্ড দেওয়া হয়েছে।"
    },
    {
        "url": "https://www.prothomalo.com/bangladesh/%E0%A6%A6%E0%A6%BE%E0%A6%AE-%E0%A6%AC%E0%A6%BE%E0%A7%9C%E0%A6%BF%E0%A7%9F%E0%A7%87-%E0%A6%A4%E0%A7%87%E0%A6%B2-%E0%A6%A1%E0%A6%BE%E0%A6%B2-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF-%E0%A6%B6%E0%A7%81%E0%A6%B0%E0%A7%81",
        "title": "দাম বাড়িয়ে তেল-ডাল বিক্রি শুরু | প্রথম আলো",
        "meta_description": "সয়াবিন তেল ও মসুর ডালের দাম বাড়িয়ে বিক্রি শুরু করেছে সরকারি সংস্থা ট্রেডিং করপোরেশন অব বাংলাদেশ (টিসিবি)। প্রতি লিটার বোতলজাত সয়াবিন তেলের দাম ১০ টাকা বাড়িয়ে ১১০ টাকা করা হয়েছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-11%2F34647cb4-5ac1-44f3-b9ca-4cf581ec8db6%2F1.JPG?rect=0%2C0%2C1920%2C1280&auto=format%2Ccompress&fmt=webp&format=webp&w=640&dpr=1.3",
        "published_date": "2021-11-03T22:52:00",
        "keywords": [
            "টিসিবি",
            "বাজারদর",
            "নিত্য পণ্য",
            "বাজার",
            "মূল্যবৃদ্ধি"
        ],
        "last_scraped": "2024-10-07T15:26:29.334565",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "সয়াবিন তেল ও মসুর ডালের দাম বাড়িয়ে বিক্রি শুরু করেছে সরকারি সংস্থা ট্রেডিং করপোরেশন অব বাংলাদেশ (টিসিবি)। প্রতি লিটার বোতলজাত সয়াবিন তেলের দাম ১০ টাকা বাড়িয়ে ১১০ টাকা করা হয়েছে। আর ৫ টাকা বাড়িয়ে প্রতি কেজি মসুর ডালের দাম ৬০ টাকা নির্ধারণ করা হয়েছে। \nঢাকাসহ সারা দেশে বুধবার বাড়তি দামে তেল ও মসুর ডাল বিক্রি শুরু করে সংস্থাটি। তবে চিনির দাম বাড়ানো হয়নি। সংস্থাটি প্রতি কেজি চিনি ৫৫ টাকায় বিক্রি করছে।এর আগে গত মার্চে টিসিবি সয়াবিন তেলের দাম লিটারপ্রতি ১০ টাকা ও চিনির দর কেজিপ্রতি ৫ টাকা বাড়িয়েছিল। নতুন করে দাম বাড়ানোর বিষয়ে বিজ্ঞপ্তিতে টিসিবির মুখপাত্র হুমায়ুন কবির বলেন, বাজারের সঙ্গে দামের পার্থক্য বেশি হলে পণ্য কালোবাজারি হওয়ার আশঙ্কা থাকে।\nরাজধানীর বিভিন্ন কাঁচাবাজার ঘুরে দেখা যায়, বোতলজাত সয়াবিন তেল প্রতি লিটার ১৫৫-১৬০ টাকা, চিনি প্রতি কেজি ৮০ টাকা ও মাঝারি দানার মসুর ডাল প্রতি কেজি ৯৫ টাকায় বিক্রি হচ্ছে। বাজারের তুলনায় দাম কম হওয়ায় টিসিবির ট্রাকের পেছনে ভিড় রয়েছে। সকালে মোহাম্মদপুর বাসস্ট্যান্ড এলাকায় গিয়ে দেখা যায়, টিসিবির পণ্য এবং খাদ্য অধিদপ্তরের খোলাবাজারে বিক্রি (ওএমএস) কর্মসূচির চাল-আটার ট্রাক কাছাকাছি দাঁড়ানো। দুটো ট্রাকের পেছনেই মানুষের দীর্ঘ সারি।\nটিসিবির ট্রাকের পেছনে দাঁড়িয়ে ছিলেন গাড়িচালক মো. হেলাল উদ্দিন। তিনি দুই ছেলে ও স্ত্রীকে নিয়ে থাকেন মোহাম্মদপুরের ভাঙা মসজিদ এলাকায়। তিনি বলেন, দুই বছরে বেতন এক টাকাও বাড়েনি। কিন্তু সবকিছুর দাম বেড়েছে।\nহেলাল উদ্দিন টিসিবির ট্রাক থেকে দুই লিটার তেল এবং দুই কেজি করে চিনি ও ডাল কেনেন। এতে তাঁর ব্যয় হয় ৪৫০ টাকা। তেল ও ডালের দাম বাড়ানোর কারণে তাঁকে বেশি দিতে হয় ৩০ টাকা। তিনি বলেন, টিসিবি দাম বাড়িয়েছে। পণ্যের পরিমাণও কমিয়ে দিয়েছে।"
    },
    {
        "url": "https://www.prothomalo.com/bangladesh/district/%E0%A6%86%E0%A6%AE%E0%A6%BE%E0%A6%A6%E0%A7%87%E0%A6%B0-%E0%A6%B8%E0%A7%81%E0%A6%96-%E0%A6%B8%E0%A6%B0%E0%A6%95%E0%A6%BE%E0%A6%B0%E0%A7%87%E0%A6%B0-%E0%A6%B8%E0%A6%87%E0%A6%B2-%E0%A6%A8%E0%A6%BE",
        "title": "‘আমাদের সুখ সরকারের সইল না’ | প্রথম আলো",
        "meta_description": "সদাইয়ের দামের চেয়ে তাঁর কাছে ৩০ টাকা কম আছে । এদিক-ওদিক তাকালেন সাবেত্রী। এরপর মাথাটা নিচু করে আস্তে  বাড়ি ফিরে গেলেন তিনি। শনিবার ঠাকুরগাঁও শহরের ওয়াপদা কলোনি এলাকার টিসিবির পয়েন্টে এ ঘটনা ঘটে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-11%2Fdba52884-7088-4aa6-b955-3a4ca16e52b0%2Fthakurgao.png?auto=format%2Ccompress&fmt=webp&format=webp&w=300&dpr=1.3",
        "published_date": "2021-11-06T20:15:00",
        "keywords": [
            "টিসিবি",
            "ঠাকুরগাঁও",
            "রংপুর বিভাগ"
        ],
        "last_scraped": "2024-10-07T15:26:53.874519",
        "source": "প্রথম আলো",
        "old": true,
        "author": "প্রতিনিধি",
        "content": "ঘরে সয়াবিন তেল ও মসুর ডাল শেষ। দুপুরের খাবারের চিন্তা পেয়ে বসল সাবেত্রীকে। সকাল সকাল প্রতিবেশীর কাছ থেকে ধারে কিছু টাকা নিয়ে ছুটলেন টিসিবির পয়েন্টে। লাইনে বাজারের ব্যাগ রেখে নিজের জায়গাটি দখলে রাখলেন। ঘণ্টা চারেক অপেক্ষার পর এলো পণ্যভর্তি ট্রাক। তবে মূল্য পরিশোধ করতে গিয়ে পড়লেন বিপাকে। কারণ, সদাইয়ের দামের চেয়ে তাঁর কাছে ৩০ টাকা কম আছে । এদিক-ওদিক তাকালেন সাবেত্রী। এরপর মাথাটা নিচু করে আস্তে আস্তে বাড়ি ফিরে গেলেন তিনি।\nশনিবার বেলা আড়াইটার দিকে ঠাকুরগাঁও শহরের ওয়াপদা কলোনি এলাকার টিসিবির পয়েন্টে এ ঘটনা ঘটে।\nটিসিবির পরিবেশক ও ক্রেতা সূত্রে জানা গেছে, টিসিবির ভ্রাম্যমাণ ট্রাক সেল কার্যক্রমে সয়াবিন তেল প্রতি লিটার ১০০ টাকা, চিনি ও ডাল প্রতি কেজি ৫৫ টাকা এবং পেঁয়াজ প্রতিকেজি ৩০ টাকায় কেনা যেত। গত বুধবার থেকে সয়াবিন তেল ও মসুর ডালের দাম বাড়িয়ে পণ্য বিক্রি শুরু করে টিসিবি। প্রতি লিটার বোতলজাত সয়াবিন তেলের দাম ১০ টাকা বাড়িয়ে ১১০ টাকা আর ৫ টাকা বাড়িয়ে প্রতি কেজি মসুর ডালের দাম ৬০ টাকা নির্ধারণ করা হয়েছে। পণ্য কিনতে এসে বাড়তি দাম পরিশোধ করতে না পেরে খালি হাতে ফিরেছেন অনেক ক্রেতা।\nফিরে যাওয়ার সময় সাবেত্রী জানান, শহরের বাসাবাড়িতে কাপড়চোপড় ধোয়া ও ঘর মোছার কাজ করেন তিনি। এসব করে মাসের শেষে আড়াই হাজার টাকা পান। আর তা দিয়েই স্বামী-স্ত্রীর চলে যাচ্ছে। তাঁরা যাতে সহজেই পণ্য কেনার সুযোগ পান, এ জন্যই সকাল থেকে ট্রাক আসার নির্ধারিত স্থানে এসে অপেক্ষা করতে থাকেন। তাঁদের কেউ কেউ সকাল সাতটা বা তারও আগে সেখানে যান। পরে সেখান থেকে পণ্যের স্লিপ নিয়ে টাকা পরিশোধ করে পছন্দের পণ্য কিনে নেন।\nসে সময় সাবেত্রীর পাশে দাঁড়ানো হাজেরা বেগম বলেন, দুই লিটার সয়াবিন তেল ও দুই কেজি মসুর ডালের টাকা হাতে নিয়েই লাইনে দাঁড়িয়ে ছিলেন সাবেত্রী। কিন্তু টাকা পরিশোধের সময় সাবেত্রীর কাছে ২ লিটার সয়াবিন তেলের দাম ২২০ টাকা ও ২ কেজি মসুর ডালের দাম ১২০ টাকা চান বিক্রয়কর্মী। বাড়তি দাম চাওয়ায় কারণ জানতে বিক্রয়কর্মীরা সাবেত্রীকে বলেন, সয়াবিন তেল ও ডালের দাম বেড়ে গেছে। বিক্রয়কর্মীর কথা কিছুতেই মানতে পারছিলেন না তিনি। এ নিয়ে বাগ্‌বিতণ্ডা শেষে ট্রাকে সাঁটানো ব্যানারে পণ্যের মূল্য দেখে হতাশ হয়ে ফিরে যান তিনি।\nসাবেত্রী ট্রাকের দিকে হাত দেখিয়ে বলেন, ‘ওখান থেকে জিনিস কেনার উপায় আছে? বাজারে সব জিনিসেরই দাম বেড়ে গেছে। এখানেই (টিসিবি) দাম একটু কম পেতাম বলে সকাল থেকে এখানে বসে থাকতাম। কষ্টের মধ্যেও এখান থেকে তেল, ডাল ও চিনি কিনে দিন চলে যাচ্ছিল। কিন্তু আমাদের সুখ সরকারের সইল না।’\nসাবেত্রীর সঙ্গে কথা বলতে বলতে দেখা গেছে, সৈয়দপুর সেতু এলাকার হজরত আলী, শাহপাড়ার রওশন আরা, চারমারি পাড়ার ফেরদৌসী বেগমও বাড়তি মূল্য পরিশোধ করতে না পেরে খালি হাতে ফিরে যাচ্ছেন।\nটিসিবির ট্রাকের পেছনে দাঁড়িয়ে ছিলেন দোকান কর্মচারী রমজান আলী। তিনি দুই ছেলে ও স্ত্রীকে নিয়ে থাকেন খালপাড়া এলাকায়। তিনি বলেন, দুই বছরে বেতন এক টাকাও বাড়েনি। কিন্তু সবকিছুরই দাম বেড়েছে। এখন জীবন চালাতে অনেক কসরত করতে হচ্ছে।\nরমজান টিসিবির ট্রাক থেকে দুই লিটার তেল এবং দুই কেজি করে চিনি ও ডাল কেনেন। এতে তাঁর ব্যয় হয় ৪৫০ টাকা। তেল ও ডালের দাম বাড়ানোর কারণে তাঁকে বেশি দিতে হয় ৩০ টাকা।\nশনিবার শহরের বিভিন্ন কাঁচাবাজার ঘুরে দেখা যায়, বোতলজাত সয়াবিন তেল প্রতি লিটার ১৫৫ থেকে ১৬০ টাকা, চিনি প্রতি কেজি ৮৫ থেকে ৯০ টাকা ও মাঝারি দানার মসুর ডাল প্রতি কেজি ৯৫ টাকায় বিক্রি হচ্ছে। বাজারের তুলনায় দাম কম হওয়ায় টিসিবির ট্রাকের পেছনে সব সময়ই ভিড় থাকে।\nটিসিবির পরিবেশক মেসার্স মুসলিমা ট্রেডার্সের স্বত্বাধিকার মুসলিম উদ্দিন বলেন, ‘টিসিবির রংপুর কার্যালয় থেকে ট্রাকে বিক্রির জন্য একেক দিন ভিন্ন পরিমাণে পণ্য বরাদ্দ দেওয়া হয়। শনিবার তাঁদের ৪০০ কেজি চিনি, ৪০০ লিটার সয়াবিন তেল, ৪০০ কেজি মসুরের ডাল ও ৫০০ কেজি পেঁয়াজ বরাদ্দ দেওয়া হয়। প্রতি লিটার সয়াবিন তেলের দাম ১০ টাকা বাড়িয়ে ১১০ টাকা আর ৫ টাকা বাড়িয়ে প্রতি কেজি মসুর ডালের দাম ৬০ টাকা করা হয়েছে। তবে চিনি ও পেঁয়াজের দাম আগের মতোই রয়েছে। বাড়তি দামে পণ্য কিনতে না পেরে অনেক ক্রেতা ফিরে গেলেও আমাদের করার কিছু নেই।’\nটিসিবি রংপুর কার্যালয়ের উপ-ঊর্ধ্বতন কার্যনির্বাহী প্রতাপ কুমার বলেন, ‘টিসিবির পণ্যের মূল্য মন্ত্রণালয় থেকেই নির্ধারিত হয়। এখানে আমাদের হাত নেই।’"
    },
    {
        "url": "https://www.prothomalo.com/business/%E0%A6%86%E0%A6%AC%E0%A6%BE%E0%A6%B0%E0%A6%93-%E0%A6%B6%E0%A7%81%E0%A6%B0%E0%A7%81-%E0%A6%B9%E0%A6%9A%E0%A7%8D%E0%A6%9B%E0%A7%87-%E0%A6%95%E0%A6%AE-%E0%A6%A6%E0%A6%BE%E0%A6%AE%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF",
        "title": "আবারও শুরু হচ্ছে কম দামে টিসিবির পণ্য বিক্রি | প্রথম আলো",
        "meta_description": "গত ১ নভেম্বর থেকে বন্ধ রয়েছে ট্রাকে টিসিবির পণ্য বিক্রির কার্যক্রম। এক মাস বন্ধ থাকার পর আগামীকাল এ কার্যক্রম আবার শুরু হচ্ছে। বিক্রি করা হবে পেঁয়াজ, চিনি, মসুর ডাল ও সয়াবিন তেল।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo%2Fimport%2Fmedia%2F2015%2F10%2F25%2Fc41ea0e10640fc901047b0b6677189de-27.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2021-12-04T21:20:00",
        "keywords": [
            "টিসিবি",
            "নিত্য পণ্য"
        ],
        "last_scraped": "2024-10-07T15:27:15.036223",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "নিম্ন আয়ের মানুষের জন্য আবারও সাশ্রয়ী মূল্যে পণ্য বিক্রি শুরু করছে সরকারি সংস্থা ট্রেডিং করপোরেশন অব বাংলাদেশ (টিসিবি)। কাল রোববার সংস্থাটি আবারও তাদের ট্রাকে বিক্রি কার্যক্রম শুরু করবে। চলতি ২০২১-২২ অর্থবছরে ষষ্ঠবারের মতো এ কার্যক্রম শুরু করতে যাচ্ছে টিসিবি। গত ২৯ নভেম্বর থেকে টিসিবির ট্রাকে বিক্রি কার্যক্রম বন্ধ রয়েছে।\nছয় দিন বিরতির পর কাল থেকে আবারও এ কার্যক্রম শুরু করার কথা এক সংবাদ বিজ্ঞপ্তির মাধ্যমে জানিয়েছে টিসিবি। আজ শনিবার সংস্থাটির পাঠানো বিজ্ঞপ্তিতে বলা হয়, দেশের সব মহানগর, জেলা ও উপজেলার ডিলার পয়েন্টে টিসিবির ভ্রাম্যমাণ ট্রাকে করে পেঁয়াজ, মসুর ডাল, চিনি ও সয়াবিন তেল বিক্রি করা হবে। ২৮ ডিসেম্বর মঙ্গলবার পর্যন্ত এ বিক্রয় কার্যক্রম চলবে। তবে শুক্রবার কার্যক্রম বন্ধ থাকবে।\nটিসিবির ট্রাক থেকে একজন ক্রেতা প্রতি কেজি চিনি ৫৫ টাকায়, মসুর ডাল ৬০ টাকায়, সয়াবিন তেল প্রতি লিটার ১১০ টাকায় এবং পেঁয়াজ প্রতি কেজি ৩০ টাকায় কিনতে পারবেন। একজন ক্রেতা সর্বনিম্ন দুই থেকে সর্বোচ্চ পাঁচ কেজি পেঁয়াজ, দুই কেজি মসুর ডাল, দুই কেজি চিনি ও পাঁচ লিটার সয়াবিন তেল কিনতে পারবেন।"
    },
    {
        "url": "https://www.prothomalo.com/bangladesh/district/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%95%E0%A6%BF%E0%A6%A8%E0%A6%A4%E0%A7%87%E0%A6%87-%E0%A6%A6%E0%A7%81%E0%A6%AA%E0%A7%81%E0%A6%B0-%E0%A6%AA%E0%A6%BE%E0%A6%B0",
        "title": "টিসিবির পণ্য কিনতেই দুপুর পার | প্রথম আলো",
        "meta_description": "ভরদুপুরে রংপুর শহরের শাপলা চত্বর এলাকায় টিসিবির ট্রাকের পণ্যের জন্য লাইনে দাঁড়িয়েছিলেন আরজু বেগম। কিনলেন দুই লিটার সয়াবিন তেল, দুই কেজি চিনি ও দুই কেজি মসুর ডাল। এসব পণ্য কিনতে খরচ হলো ৪৫০ টাকা।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-12%2Fbb57e67a-5ba8-4def-9fb7-1392bde3b136%2FRangpur_DH0494_20211205_IMG_2066.JPG?auto=format%2Ccompress&fmt=webp&format=webp&w=640&dpr=1.3",
        "published_date": "2021-12-05T18:53:00",
        "keywords": [
            "টিসিবি",
            "রংপুর",
            "রংপুর বিভাগ"
        ],
        "last_scraped": "2024-10-07T15:27:39.664596",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "রংপুরে ছয় দিন বন্ধ থাকার পর আবারও ট্রেডিং করপোরেশন অব বাংলাদেশের (টিসিবি) সুলভ মূল্যে পণ্য বিক্রি শুরু হয়েছে। সঙ্গে বেড়েছে মানুষের ভিড়। সকাল ৯টা থেকে বেলা ১১টা পর্যন্ত টিসিবির ট্রাকের জন্য মানুষের অপেক্ষায় থাকতে হয়। পণ্য বিক্রি শুরু হলেও মানুষের সারি আর কমে না। কম দামে তিনটি পণ্য কিনতে এসে দুপুর গড়িয়ে যায় অনেকের।\nভরদুপুরে রংপুর শহরের শাপলা চত্বর এলাকায় টিসিবির ট্রাকের পণ্যের জন্য লাইনে দাঁড়িয়েছিলেন আরজু বেগম। কিনলেন দুই লিটার সয়াবিন তেল, দুই কেজি চিনি ও দুই কেজি মসুর ডাল। এসব পণ্য কিনতে খরচ হলো ৪৫০ টাকা।\nআরজু বেগম বললেন, ‘এই তিন পণ্য বাজার থেকে কিনতে হলে ২০০ টাকার বেশি লাগত। যে টাকা বাঁচল, তা দিয়ে প্রায় চার কেজি চাল কেনা যাবে। তাই কষ্ট হলেও সকালে এসে এসব পণ্য কিনতে লাইনে দাঁড়িয়েছি। তবে রান্না করে খেতে খেতে দিন পার হয়ে যাবে।’\nরোববার দুপুরে শাপলা চত্বরে দীর্ঘক্ষণ লাইনে দাঁড়িয়ে আরও অনেকের মধ্যে আদর্শপাড়া এলাকার বাসিন্দা ওয়ালেদা আক্তার বলেন, ‘ছেলেমেয়েসহ পাঁচজনের পরিবার। প্রতিদিন সংসারে কমপক্ষে দেড় কেজি চাল লাগে। নিত্যপণ্যের জিনিসের দাম এখন অনেক বেশি। প্রতিদিন খাবারের পেছনে অনেক টাকা লেগে যায়। তাই কিছু বাঁচাতে টিসিবির পণ্য কিনতে লাইনে দাঁড়িয়ে তেল, চিনি ও মসুর ডাল কিনলাম।’\nবাজারে চিনি, তেল-পেঁয়াজের লাগামহীন দামের কারণে নিম্ন ও মধ্য আয়ের লোকজন এখন টিসিবির পণ্যের জন্য অপেক্ষায় থাকেন। অনেকেই লোকলজ্জার কারণে লাইনে দাঁড়াতে না পারলেও কাউকে লাইনে দাঁড় করিয়ে পণ্য কেনেন বলে সরেজমিনে জানা যায়।\nটিসিবির ভ্রাম্যমাণ ট্রাকে সুলভ মূল্যে সয়াবিন তেল প্রতি লিটার ১১০ টাকা, প্রতি কেজি চিনি ৬০, ডাল ৫৫ টাকা, পেঁয়াজ (তুরস্ক ও ভারত) ৩০ টাকায় বিক্রি হয়।\nএদিকে খোলাবাজারে সয়াবিন তেল প্রতি লিটার ১৫৫-১৬০ টাকা, চিনি প্রতি কেজি ৮৪-৯০ টাকা, মসুর ডাল ৯০-৯৫ টাকা ও বিদেশি পেঁয়াজ ৪৫ টাকায় বিক্রি হচ্ছে।\nটিসিবির ট্রাকের পণ্য বিক্রেতা রফিকুল ইসলাম বলেন, ট্রাক আসার অনেক আগে থেকে লোকজন অপেক্ষা করেন। লাইন ধরতে ভিড় শুরু হয়। প্রতিদিনই দুপুরের পরপর পণ্য শেষ হয়ে যায়।\nসিটি বাজারের মুদি ব্যবসায়ী একরামুল হোসেন বলেন, ‘এখন সয়াবিন প্রতি লিটার বিক্রি করছি ১৫০–১৫৫ টাকায়। চিনি ৮৪–৯০, মসুর প্রকারভেদে ৯০–১০০ টাকায় বিক্রি হচ্ছে।’\nটিসিবির রংপুর আঞ্চলিক কার্যালয়ের কর্মকর্তা প্রতাপ কুমার বলেন, ছয় দিন বন্ধ থাকার পর পুনরায় রোববার থেকে প্রতিদিন নগরের পাঁচটি কেন্দ্রে ন্যায্যমূল্যে এসব পণ্য বিক্রি করা হচ্ছে। প্রতি ট্রাকে ২৫০ কেজি চিনি, ২৫০ কেজি ডাল, ৩০০ লিটার তেল ও ৫০০ কেজি পেঁয়াজ বিক্রি করা হচ্ছে।"
    },
    {
        "url": "https://www.prothomalo.com/opinion/column/%E0%A6%97%E0%A6%B0%E0%A7%81%E0%A6%B0-%E0%A6%9C%E0%A6%A8%E0%A7%8D%E0%A6%AF-%E0%A6%AE%E0%A7%8B%E0%A6%9F%E0%A6%BE-%E0%A6%9A%E0%A6%BE%E0%A6%B2-%E0%A6%95%E0%A6%BF%E0%A6%A8%E0%A6%A4%E0%A7%87-%E0%A6%95%E0%A6%BF-%E0%A6%AE%E0%A6%BE%E0%A6%A8%E0%A7%81%E0%A6%B7-%E0%A6%93%E0%A6%8F%E0%A6%AE%E0%A6%8F%E0%A6%B8%E0%A6%8F%E0%A6%B0-%E0%A6%B2%E0%A6%BE%E0%A6%87%E0%A6%A8%E0%A7%87-%E0%A6%A6%E0%A6%BE%E0%A6%81%E0%A7%9C%E0%A6%BE%E0%A7%9F",
        "title": "গরুর জন্য মোটা চাল কিনতে কি মানুষ ওএমএস–এর লাইনে দাঁড়ায়? | প্রথম আলো",
        "meta_description": "বর্তমান সরকারের মন্ত্রীরা বুঝে বলেন, না বুঝে বলেন, জেনে বলেন, না জেনেও বলেন। যদিও তাঁদের কথা শুনলে মনে হয়, না জেনেই বেশি বলেন। অতিকথনের জন্য যদি বিশ্ব র‍্যাংকিং করা হতো, তাহলে নিঃসন্দেহে তাঁরা উপরের দিকে জায়গা করে নিতেন। নিজ মন্ত্রণালয়ের বাইরে যেকোনো বিষয়ে কথা বলতে তাঁরা স্বাচ্ছন্দ্য বোধ করেন এবং নিয়মিতই বলেন। ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-01%2F1eb0ef06-d600-4c90-b679-e404dd476898%2Fprothomalo_oms_rice.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-01-15T08:30:00",
        "keywords": [
            "দারিদ্র্য",
            "চরম দারিদ্র্য",
            "টিসিবি",
            "চাল",
            "তথ্যমন্ত্রী"
        ],
        "last_scraped": "2024-10-07T15:28:03.662800",
        "source": "প্রথম আলো",
        "old": true,
        "author": "রুমিন ফারহানা",
        "content": "বর্তমান সরকারের মন্ত্রীরা বুঝে বলেন, না বুঝে বলেন, জেনে বলেন, না জেনেও বলেন। যদিও তাঁদের কথা শুনলে মনে হয়, না জেনেই বেশি বলেন। অতিকথনের জন্য যদি বিশ্ব র‍্যাংকিং করা হতো, তাহলে নিঃসন্দেহে তাঁরা উপরের দিকে জায়গা করে নিতেন। নিজ মন্ত্রণালয়ের বাইরে যেকোনো বিষয়ে কথা বলতে তাঁরা স্বাচ্ছন্দ্য বোধ করেন এবং নিয়মিতই বলেন। এই যেমন কিছুদিন আগে তথ্যমন্ত্রী হাছান মাহমুদ ঢাকা বিশ্ববিদ্যালয়ের টিএসসি সড়কদ্বীপে সাংস্কৃতিক সংগঠন ‘পোস্টার’ ও ‘বজ্রকণ্ঠ’ আয়োজিত ‘দিন বদলের মেলা’র উদ্বোধন অনুষ্ঠানে গিয়ে বলেন, ‘এখন রিকশাওয়ালাও মোটা চাল খায় না, মোটা চাল এখন গরুকে খাওয়ানো হয়। বাংলাদেশে এখন আর কুঁড়েঘর নেই, কুঁড়েঘর শুধু কবিতায় আছে। আজ সেই কুঁড়েঘর লাকড়ি, গরু রাখা হয়, কিন্তু মানুষ থাকে না।’\nএসব কথা তিনি বলতেই পারেন। সরকারি দলের মন্ত্রী-সাংসদেরা কথায় কথায় দেশকে সিঙ্গাপুর, আমেরিকার সঙ্গে তুলনা করেন। তাঁরা দাবি করেন, বিশ্বের তাবৎ মোড়ল রাষ্ট্র সদা সর্বদাই চুপি চুপি কানে কানে বাংলাদেশের উন্নয়নের গোপন রহস্য জানতে চায়। বাস্তবতার সঙ্গে তাঁদের সাক্ষাৎ ঘটে কদাচিৎ। সুতরাং তাঁদের কথার সঙ্গে বাস্তবতার মিল থাকবে এই আশা আমরা করি না।\nবাংলাদেশ কিছু মানুষের জন্য স্বর্গ, সন্দেহ নেই। মন্ত্রী, এমপি, সরকারের আশীর্বাদপুষ্ট কিছু ব্যবসায়ী, সরকারি দলের সঙ্গে যুক্ত নেতা-কর্মী, এমনকি সমর্থকদের জন্যও বাস্তবতা বোঝা কঠিন। আর তাই করোনা মহামারির সময় দাঁড়িয়েও এমন দাবি তাঁরা করতে পারেন। বাংলাদেশ ধনী রাষ্ট্র ছিল না কখনোই, কিন্তু করোনা যেভাবে অনেক মানুষকে পথে বসিয়েছে, তাতে গত দুই বছরে পাল্টে গেছে বহু চেনা চিত্র। সানেম, ব্র্যাক-পিপিআরসি’র হিসাব বলছে করোনার ধাক্কায় দরিদ্র মানুষের সংখ্যা বেড়ে হয়েছে দ্বিগুণ।\nএ বিষয়ে সংসদে প্রশ্ন তুলেছিলাম আমি, কিন্তু অর্থমন্ত্রী সাফ জানিয়ে দিয়েছিলেন, বেসরকারি কোনো সংস্থার পরিসংখ্যানে আস্থা নেই তাঁর। এরপর আমি জানাই রাষ্ট্রীয় প্রতিষ্ঠানের তথ্য। ২০২০ সালের জুন মাসের শেষের দিকে বাংলাদেশ উন্নয়ন গবেষণা প্রতিষ্ঠান (বিআইডিএস) জানিয়েছিল, ওই সময় পর্যন্ত দেশে ১ কোটি ৬৪ লাখ মানুষ দারিদ্র্যের কাতারে নতুন করে যুক্ত হয়েছে। এরপর আর তারা নতুন কোনো জরিপ করেনি, করলে তাদের হিসাবেও দারিদ্র্যসীমার নিচে চলে যাওয়া মানুষের সংখ্যা আগের চেয়ে দ্বিগুণই দেখাত। মজার ব্যাপার, বিআইডিএস–এর তথ্য দিয়ে প্রশ্ন করার পরও কোনো সদুত্তর পাইনি আমি। মন্ত্রীরা মেঠো বক্তৃতার যতটা দক্ষ, জবাবদিহি নিশ্চিতে ততটা নন। তাঁরা হয় প্রশ্ন এড়ান, নয়তো ১৫ বছর আগে ক্ষমতা থেকে চলে যাওয়া অন্য একটি দল কী করেছে, সেই বিষয়ে বিশদ আলোচনায় জড়ান।\nকরোনা দেশের মধ্যবিত্ত শ্রেণির একটা বড় অংশকে যে দারিদ্র্যসীমার নিচে নামিয়ে নিয়ে এসেছে, তার প্রমাণ ঢাকাসহ সারা দেশে টিসিবির ন্যায্যমূল্যের পণ্যের ট্রাকের পেছনের লাইন। এসব লাইনে এমন অনেক মানুষ আছেন, যাঁরা কিছুদিন আগেই মধ্যবিত্ত ছিলেন। ‘সন্তানের লজ্জা, তাই মা দাঁড়িয়েছেন সাশ্রয়ী পণ্যের জন্য’ শিরোনামের এক প্রতিবেদন প্রথম আলো দেখিয়েছিল সামর্থ্যবান একটি পরিবারের দরিদ্র হয়ে পড়ার কাহিনি। ‘লজ্জার মাথা খেয়ে’ কিছু টাকা বাঁচানোর জন্য টিসিবির ট্রাকের পেছনে ঘণ্টার পর ঘণ্টা লাইনে দাঁড়ানো এমন পরিবার ভূরি ভূরি। এ নিয়ে সংবাদমাধ্যমগুলোতে প্রায় আমরা প্রতিবেদন প্রকাশ হতে দেখি। নিজেও এমন ট্রাকের পাশ দিয়ে যাওয়ার সময় দেখি অনেক মানুষ, যাঁদের চেহারা এবং বেশভূষায় মধ্যবিত্তের ছাপ স্পষ্ট। করোনার কারণে হঠাৎ দারিদ্র্যের কবলে পড়া এসব মানুষের অসহায়ত্বের কথা পৌঁছতে পারে না উঁচুতলার এই মানুষগুলোর কাছে।\nশুধু করোনার সময়েই নয়, করোনার আগেও দেশের খাদ্যনিরাপত্তা ছিল ভীষণই নাজুক। করোনার আগে ২০১৯ সালের নভেম্বর-ডিসেম্বরে করা এক সমীক্ষায় রাষ্ট্রীয় প্রতিষ্ঠান বাংলাদেশ পরিসংখ্যান ব্যুরো (বিবিএস) জানিয়েছিল, শহরের ৮ শতাংশ দরিদ্র পরিবার না খেয়ে ঘুমাতে যায়, ১২ শতাংশের ঘরে খাবার নেই, ২১ শতাংশেরও বেশি দরিদ্র পরিবারে পর্যাপ্ত খাবার নেই, আর সারা দিনে একবেলাও খেতে পায় না প্রায় ৩ শতাংশ শহুরে দরিদ্র পরিবার। অর্থাৎ ঢাকা শহরে অন্তত ৬ লাখ মানুষ দিনে একবেলা খাবার না খেয়ে, আর অন্তত ১৬ লাখ মানুষ রাতে না খেয়ে ঘুমাতে যায়। করোনার আগেই যদি হয় এই পরিস্থিতি, তাহলে বর্তমানে পরিস্থিতি বুঝতে খুব কষ্ট হওয়ার কথা না।\nএই দেশের মানুষ ক্ষুধার প্রকটতা বুঝতে মিডিয়ায় চোখ বুলানোই যথেষ্ট। তথ্যমন্ত্রী হয়েও তাঁর চোখে মিডিয়ার এসব সংবাদ হয়তো আদৌ পড়ে না। তথাকথিত উন্নয়নের মহাসড়কে তীব্রবেগে ধাবমান বাংলাদেশের নাগরিকদের ক্ষুধা সইতে না পেরে আত্মহত্যার সংবাদে দেশের মূলধারার পত্রিকা এবং নিউজ পোর্টাল সয়লাব হয়ে আছে। ২০২০ আর ২০২১ সালের কিছু শিরোনাম- ‘ঘরে খাবারের কষ্ট, ফ্রিল্যান্সারের আত্মহত্যা’; ‘শিশুর আত্মহত্যা খাবারের অভাবে’; ‘খাবার না পেয়ে বগুড়ায় বৃদ্ধ, সিরাজগঞ্জে শিশুর আত্মহত্যা’; ‘অভাব সইতে না পেরে দিনমজুরের আত্মহত্যা’; ‘দিরাইয়ে অভাবের কারণে ৬ সন্তানের মায়ের আত্মহত্যা’; ‘খাবারের অভাবে গলায় ফাঁস দিলেন হোটেলশ্রমিক’; ‘অভাবে ঝগড়া, কাঁঠাল গাছে ফাঁস দিলেন বৃদ্ধ’; ‘বেলকুচিতে খাবারের অভাবে কিশোরীর আত্মহত্যা’; ‘ধুনটে ঘরে খাবার না থাকায় বৃদ্ধার আত্মহত্যা’; ‘চট্টগ্রামে লকডাউনে অভাবের সংসার থেকে বিষপানে বিদায় গৃহবধূর’। এ খবরগুলো কোনো বিচ্ছিন্ন খবর নয়। নিয়মিত বিরতিতেই আসে এই ধরনের খবর। ঠিক কোন অবস্থায় গেলে একজন মানুষ খাবারের অভাবে আত্মহত্যা করে, সেটি বোঝা খুব কঠিন কিছু নয়।\nএমন বাংলাদেশে দাঁড়িয়ে মন্ত্রী কী করে বলেন মোটা চাল গরু খায়? কেজিতে কিছু টাকা কম পাওয়ার জন্য যে মানুষ ওএমএস–এর লাইনে যে দীর্ঘ সময় দাঁড়ায়, সেটা কি গরুর জন্য চাল কিনতে?\nপেটে ভাত নেই মানুষের, মাথার ওপরেও আশ্রয় নেই অসংখ্য মানুষের। প্রতিবছর দেশের প্রায় আড়াই লাখ মানুষ ভিটেমাটি হারিয়ে উদ্বাস্তু হচ্ছে নদীভাঙনে আর জলবায়ু পরিবর্তনের অভিঘাতে। পুরো দেশের কথা যদি বাদও দিই, কেবল ঢাকা শহরে ৪০ লাখ মানুষ বস্তিতে বাস করে। এই শহরেই খোলা আকাশের নিচে, ফুটপাতে স্থায়ীভাবে ঘুমায় আরও ৫০ হাজারের বেশি মানুষ। সারা দেশ হিসাব করলে মাথার ওপর আকাশ ছাড়া কিছু নেই—এমন মানুষের সংখ্যা হবে লাখ লাখ। হ্যাঁ, এমন দেশের তথ্যমন্ত্রীই বলেন, কুঁড়েঘর নাকি আছে কবিতায়।\nবাংলাদেশে এই চিত্রের বিপরীতে আছে অন্য আরেক চিত্র। যে দেশের মাটিতে অর্থনৈতিক বৈষম্যের বিরুদ্ধে রুখে দাঁড়িয়েছিল মানুষ, সেখানেই এখন অর্থনৈতিক বৈষম্য পরিমাপকারী জিনি সহগের মান শূন্য দশমিক ৫–এর কাছাকাছি, যা তীব্র বৈষম্য নির্দেশ করে। অতিধনী মানুষের সংখ্যা বৃদ্ধির হারে বাংলাদেশ বিশ্বে প্রথম হওয়ার ‘গৌরব’ অর্জন করেছে। অতিধনী ব্যক্তি তাঁরাই, যাঁদের সম্পদের পরিমাণ ২৫০ কোটি টাকার বেশি। আর ৮ থেকে ২৫০ কোটি টাকার সম্পদের মালিক ধনী বৃদ্ধির হারে বাংলাদেশ বিশ্বে তৃতীয়। এই অকল্পনীয় পরিমাণ সম্পদের মালিক সবাই প্রায় সরকারের আশীর্বাদপুষ্ট। এ দেশে ব্যবসা হোক কিংবা রাজনীতি, সরকারের সঙ্গে যুক্ত হতে পারলে আলাদিনের চেরাগ হাতে পাওয়া যায়, সঙ্গে তৈরি হয় দেশের প্রকৃত পরিস্থিতির সঙ্গে এক অনিবার্য বিচ্ছিন্নতা।\n‘ভাত দেওয়ার মুরোদ নাই, কিল মারার গোঁসাই’—সরকারের হয়েছে সেই অবস্থা। দেশের সাধারণ মানুষ যখন দুই বেলা দুই মুঠো খাওয়া আর মাথা গোঁজার ঠাঁই জোগাতে হিমশিম খাচ্ছে, বিশেষ করে করোনা–পরবর্তী দিনগুলোতে, সরকারের মন্ত্রীরা তখন উপহাসে ব্যস্ত। এই উপহাস যেমন হয় তাঁদের দারিদ্র্য নিয়ে, তেমনি হয় তাঁদের সাংবিধানিক অধিকারের লুণ্ঠন নিয়েও। এই জানুয়ারিতেই সরকারের তিন বছর পূর্তিতে সরকারের সব মহল থেকে জনগণকে আন্তরিক ধন্যবাদ জানানো হয়েছে ভোট বিপ্লবের মাধ্যমে তাঁদেরকে ভূমিধস বিজয় উপহার দেওয়ার জন্য। সঙ্গে শোনা গেছে, জনগণের ভোট ছাড়া যাঁরা ক্ষমতায় থাকেন, তাঁদের প্রতি তীব্র ঘৃণা। পাঁচ বছরে একবার অন্তত নিজেকে দেশের মালিক মনে হওয়া জনগণের সেই ন্যূনতম অধিকারটুকুও হারিয়ে ফেলার প্রেক্ষাপটে এর চেয়ে ভয়ংকর উপহাস আর কী হতে পারে?\nএ প্রসঙ্গে একটা গল্প মনে পড়ল। ফরাসি বিপ্লবের সময়ে ফ্রান্সের রানি (রাজা ষোড়শ লুইয়ের স্ত্রী) ছিলেন মারি এন্টোয়েনেট। তাঁর একটি উক্তি ব্যাপক আলোচিত। কেউ একজন রাজ্যে চরম খাদ্যাভাবের বর্ণনা রানির কাছে দিয়ে জানায়, অবস্থা এতই খারাপ যে মানুষ রুটিও খেতে পারছে না। তখন তার জবাবে রানি বলেছিলেন,‘ওরা কেক খেলেই পারে’। উক্তিটি কার, সেটা নিয়ে যথেষ্ট বিতর্ক থাকলেও সেটা মারি এন্টোয়েনেটের নামেই প্রচারিত। এখন, সাধারণ মানুষ ও বাস্তবতা থেকে যোজন যোজন দূরে থাকা রানির রুটি খেতে না পারা মানুষকে ‘কেক’ খাবার পরামর্শ কতটা গর্হিত অপরাধ, সেটাই আলোচনার দাবি রাখে।\nআমাদের দেশে গত এক দশক যাঁরা ক্ষমতায় আছেন, তাঁদের জীবন খুব সম্ভবত ফ্রান্সের সেই রানির মতোই। হাজার কোটি টাকার নিচে তাঁদের কাছে পাওয়া যায় না। আরাম-আয়েশে ভরা স্বপ্নের জীবন তাঁদের। রানির সঙ্গে অবশ্য আমাদের ক্ষমতাসীনদের বড় একটা পার্থক্য আছে। রানি যেহেতু দায়িত্বে ছিলেন না, তাই তাঁর জবাবদিহিরও প্রশ্ন ছিল না। আর আমাদের বর্তমান সরকারটি দায়িত্বে থাকলেও জবাবদিহির থোড়াই কেয়ার করে। পাঁচ বছর পরপর ভোটের জন্য মানুষের কাছে ফিরতে হলে রঙিন চশমা খুলে দেখতে হয় সবকিছু। এতে বাস্তবতা বোঝা যায়, দায়ে পড়ে হলেও মানুষের কথা ভাবতে হয়। জানতে হয় তাঁরা কেমন আছে। কষ্টে সহমর্মিতা জানাতে হয়। বন্ধ করতে হয় তাচ্ছিল্য-বিদ্রূপ-উপহাস। না হলে কেবল নিজের ‘ইকো চেম্বার’ থেকে তাকিয়ে মনে হতেই পারে অর্ধশত টাকা কেজির চাল গরুতে খায় আর কুঁড়েঘর আছে কেবল কবিতায়।\n• রুমিন ফারহানা বিএনপিদলীয় সাংসদ ও হুইপ এবং বাংলাদেশ সুপ্রিম কোর্টের আইনজীবী"
    },
    {
        "url": "https://www.prothomalo.com/opinion/column/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%9F%E0%A7%8D%E0%A6%B0%E0%A6%BE%E0%A6%95-%E0%A6%AC%E0%A6%A8%E0%A6%BE%E0%A6%AE-%E0%A6%9B%E0%A7%87%E0%A6%B2%E0%A7%87%E0%A6%AC%E0%A7%87%E0%A6%B2%E0%A6%BE%E0%A6%B0-%E0%A6%B0%E0%A7%87%E0%A6%B6%E0%A6%A8%E0%A7%87%E0%A6%B0-%E0%A6%A6%E0%A7%87%E0%A6%BE%E0%A6%95%E0%A6%BE%E0%A6%A8",
        "title": "টিসিবির ট্রাক বনাম ছেলেবেলার রেশনের দোকান | প্রথম আলো",
        "meta_description": "টিসিবির ট্রাকের সামনে লাইন দেখি। মানিক মিয়া অ্যাভিনিউতে খামারবাড়ির দক্ষিণ-পশ্চিমে গোলচক্করের পুব পাশে একটা ট্রাক দাঁড়ায়। ওইখানে ট্রাকের পাশে লোকজনকে ভিড় করে দাঁড়িয়ে থাকতে দেখি। ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-01%2Fa0dc291e-a8ed-4786-879b-e5c925cfde15%2Ftcb_truck_palo.jpg?rect=0%2C88%2C2100%2C1400&auto=format%2Ccompress&fmt=webp&format=webp&w=640&dpr=1.3",
        "published_date": "2022-01-21T12:34:00",
        "keywords": [
            "আনিসুল হক",
            "টিসিবি",
            "মধ্যবিত্ত",
            "মূল্যবৃদ্ধি",
            "সমাজ",
            "মানুষের কথা"
        ],
        "last_scraped": "2024-10-07T15:28:18.415938",
        "source": "প্রথম আলো",
        "old": true,
        "author": "আনিসুল হক",
        "content": "টিসিবির ট্রাকের সামনে লাইন দেখি। মানিক মিয়া অ্যাভিনিউতে খামারবাড়ির দক্ষিণ-পশ্চিমে গোলচক্করের পুব পাশে একটা ট্রাক দাঁড়ায়। ওইখানে ট্রাকের পাশে লোকজনকে ভিড় করে দাঁড়িয়ে থাকতে দেখি। কখনোবা ট্রাক আসেনি, কিন্তু ভদ্রলোক-ভদ্রমহিলারা অপেক্ষা করছেন; তাঁদের পরনে রঙিন পোশাক, লক্ষ করি। একদিন, দুই তরুণী, রিকশায়, রোদের মধ্যে ডাকটিকিটের মতো তাঁদের উজ্জ্বল দেখাচ্ছিল, ওই ট্রাকের সামনের ভিড়ে গিয়ে মিশে গেলেন।\nআমার শৈশবের দিনগুলোর কথা মনে পড়ে গেল। ছেলেবেলায় আমাদের একটা নিয়মিত ডিউটি ছিল রেশনের দোকানে যাওয়া। আমরা যেতাম সরকারি কর্মচারীদের রেশনের দোকানে। একটা হলুদ কি গোলাপি রঙের রেশনের কার্ড ছিল আমাদের। সেটা নিয়ে যেতে হতো রেশনের দোকানে। সাইকেলে চড়ে যেতাম। ফেরার সময় মাইলখানেক পথ সাইকেলটার হ্যান্ডেল ধরে হেঁটে ফিরতে হতো। কারণ, একটা গমের বস্তা, তাতে আধা মণের মতো গম, সাইকেলের তিনকোনা পাইপ দুটোর মাঝখানে চেইনের গোল চক্রটার ওপরে ব্যালান্স করে রেখে দিতাম। অনেকটা গাধার পিঠে যেভাবে বোঝা রাখতে হয় ব্যালান্স করে, সেই রকমভাবে। সাইকেলের দুই হাতলে ঝুলত দুটো ব্যাগ। তার একটাতে চিনি, আরেকটাতে সয়াবিনের একটা বোতল। সেই সাইকেল ধরে ঠেলতে ঠেলতে বাসায় ফিরতাম। ঘোড়ায় চড়িয়া মর্দ কেন হাঁটিয়া চলিয়াছিলেন, তখন বুঝতে পারতাম। সাইকেল নিয়েও হেঁটে বাড়ি ফেরা যায়!\nশুধু রেশন আনলেও চলত না, এরপরের কাজ ছিল গম ভাঙিয়ে আটা বানানোর জন্য রাইস মিলে যাওয়া। পদ্ধতি একই রকম। সাইকেলের দুই রডের মধ্যে বস্তাটা ফেলে সাইকেল ঠেলে চললাম ধাপের মোড়ে। সেইখানে মিল চলছে সশব্দে। বাতাসে উড়ছে আটা কিংবা ধানের খোসার কণা। পুরোটা মেঝেতে আটা বা তুষের গুঁড়ার আস্তর পড়ে আছে। আঙুল দিয়ে তাতে ছবি আঁকা চলে। মিলের যিনি শ্রমিক, তাঁর মাথায় গামছা বাঁধা। তঁার সমস্ত শরীর ধূসরিত। আমার গমের বস্তাটাকে লাইনে রাখলাম। সামনে আরেও তিন-চারটা বস্তা আছে। সেসব ভাঙানো হলে পরে আমারটা মেশিনে ঢালা হবে। ঢালার জন্য একটা চারকোনা চোঙাকার মুখ আছে। চাকা ঘুরছে। চাকার সঙ্গে ঘুরছে একটা বেল্ট। সেই বেল্টে যদি তোমার গা লেগেছে তো সর্বনাশ। আর মেশিনের মধ্যে হাত ঢুকে গেলে তো হাত কাটা যাবে। গম পিষে মেশিন আটা বের করছে আরেক পাশ দিয়ে। তার মুখে একটা কাপড়ের থলে। সেটা দিয়ে আটা পড়ছে। নিজের বস্তায় আটা ভরে আবার তোলো সাইকেলে। ফিরে এসো বাসায়।\nআম্মাদের কাজ এবার হবে আটা চালা। একটা চালুনি আছে। সেটার আকার একটা থালার সমান। চারদিকে একটা টিনের ঘের। মধ্যখানে মিহি জাল। সেটাতে আটা রেখে চালতে থাকলে নিচে আটা পড়ল, ওপরে জমে রইল গমের খোসার গুঁড়া। সেই গুঁড়া কি হাঁস–মুরগিকে খেতে দেওয়া হতো, নাকি তা দিয়ে সুজি বানানো হতো আজ আর মনে নেই। সে একটা সময় ছিল, যখন কোনো কিছুই ফেলা হতো না। লাউয়ের আগা, ডগা খাওয়া তো হতোই, ছালও খাওয়া হতো ভাজি করে। কুমড়ার বিচি ভাজা ছিল বিশেষ রকমের আনন্দভোজ। সে এক সময় ছিল, যখন আমরা কয়লা দিয়ে দাঁত মাজতাম, সাবান দিয়ে চুল ধুতাম; টিউবওয়েলের নিচে বসে গোসল সারতাম; স্পঞ্জের স্যান্ডেল ছিঁড়ে গেলে ল্যাম্পোর আগুনে ফিতা গলিয়ে লাগিয়ে নিতাম; ফুটবলের ব্লাডার ফুটো হলে সাইকেল মেকানিকের কাছে গিয়ে পট্টি লাগিয়ে নিয়ে জুতার মুচিকে দিয়ে সেলাই করিয়ে নিতাম। পাড়ার জঙ্গলের আতাগাছে ফুল ফুটলে সবরি কলার সুগন্ধ ছুটত, সেই আতা পেড়ে এনে চালের বস্তায় রেখে দিলে কয়েক দিন পরে পেকে পরম সুস্বাদে আমাদের মুখ ভরিয়ে দিত।\nশীতের সকালে নারকেল তেল জমে থাকত, উঠোনে রোদে রাখতাম গলানোর জন্য, গলার আগেই স্কুল যেতে হবে, কাজেই পাটখড়ি ঢুকিয়ে জমাট বাঁধা তেল বের করে নিয়ে মাথায় মেখে দল বেঁধে হেঁটে হেঁটে বইখাতা হাতে স্কুলে যেতাম।\nসেই সব দিন তো চলে গেছে। কিন্তু আজ যখন দেখি, টিসিবির ট্রাকের সামনে ভদ্রলোক ও ভদ্রমহিলাদের লাইন, তখন সেই সব দিন যেন ফিরে আসতে চায়।\nটিসিবির একটি সূত্র থেকে জানতে পারছি, ট্রাক থেকে একজন ক্রেতা এখন এক কেজি করে চিনি ও মসুর ডাল, দুই লিটার পর্যন্ত সয়াবিন তেল কিনতে পারবেন। এ ছাড়া পেঁয়াজ কিনতে পারবেন তিন থেকে পাঁচ কেজি পর্যন্ত। টিসিবির ট্রাকে প্রতি কেজি চিনি ৫০ টাকা, মসুর ডাল ৫৫ টাকা ও পেঁয়াজ ৩০ টাকায় পাওয়া যাবে। তবে প্রতি লিটার বোতলজাত সয়াবিন তেল কিনতে ক্রেতার খরচ পড়বে ১১০ টাকা। এখন বাজারে সয়াবিনের দাম কমবেশি ১৬০ টাকা লিটার। চিনি বাজারে ৭৫ থেকে ৭৮ টাকা। তার মানে কেউ যদি ২ কেজি চিনি ট্রাক থেকে কেনেন, বাঁচবে কম করেও ৪০ টাকা। হয়তো ট্রাক থেকে ৬০০ টাকার পণ্য কিনলে ১৫০-২০০ টাকা কমে পাওয়া যাবে। কম নয়! মধ্যবিত্ত তাই লাইনে দাঁড়ান। সব সময় ট্রাক আসে না। তাঁরা দাঁড়িয়েই থাকেন। দুই ঘণ্টা রোদ্দুরে, কুয়াশায়, বৃষ্টিতে দাঁড়িয়ে থাকলে যদি ২০০ টাকা বাঁচে, কম কী! মানুষ আসলে কষ্টে আছে!\n● আনিসুল হক প্রথম আলোর সহযোগী সম্পাদক ও সাহিত্যিক"
    },
    {
        "url": "https://www.prothomalo.com/business/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%9F%E0%A7%8D%E0%A6%B0%E0%A6%BE%E0%A6%95%E0%A7%87%E0%A6%93-%E0%A6%A6%E0%A6%BE%E0%A6%AE-%E0%A6%AC%E0%A6%BE%E0%A7%9C%E0%A6%B2-%E0%A6%AE%E0%A6%B8%E0%A7%81%E0%A6%B0-%E0%A6%A1%E0%A6%BE%E0%A6%B2%E0%A7%87%E0%A6%B0",
        "title": "টিসিবির মসুর ডালের দাম বাড়ল কেজিতে পাঁচ টাকা | প্রথম আলো",
        "meta_description": "বাজারে মসুর ডালের দাম বাড়ার পর এবার দাম বাড়িয়েছে সরকারি সংস্থা টিসিবিও। তবে সংস্থাটি জানিয়েছে, বাজারে দাম কমলে তারাও দাম কমাবে",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-01%2Fa8ef20f7-d862-4211-bfa2-0323168b9fa3%2F8b598b09ca90d40f057d57cb1617c2f2_5aeb3009f2e64.jpg?auto=format%2Ccompress&fmt=webp&format=webp&w=300&dpr=1.3",
        "published_date": "2022-02-02T21:16:00",
        "keywords": [
            "টিসিবি"
        ],
        "last_scraped": "2024-10-07T15:28:37.160472",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "এবার সরকারি সংস্থা ট্রেডিং করপোরেশন অব বাংলাদেশের (টিসিবি) ট্রাকে বিক্রি হওয়া মসুর ডালের দাম বেড়েছে। সংস্থাটি প্রতি কেজি মসুর ডালের দাম ৫ টাকা বাড়িয়েছে। \nএত দিন টিসিবির ট্রাকে প্রতি কেজি মসুর ডাল ৬০ টাকা কেজিতে বিক্রি করা হতো। আগামীকাল বৃহস্পতিবার নতুন করে যে ট্রাক সেল কার্যক্রম শুরু হচ্ছে, সেখানে মসুর ডালের দাম ৫ টাকা বাড়িয়ে ৬৫ টাকা করা হয়েছে।\nদাম বাড়ানোর কারণ হিসেবে সংস্থাটি বলছে, বাজারে মসুর ডালের দাম বেড়েছে, তাই কিছুটা মূল্য সমন্বয় করতে হয়েছে। নিম্ন ও সাধারণ আয়ের মানুষের জন্য আবারও সাশ্রয়ী মূল্যে পণ্য বিক্রির জন্য ২০২১-২২ অর্থবছরে অষ্টমবারের মতো ট্রাক সেল কার্যক্রম শুরু করতে যাচ্ছে সংস্থাটি। আজ বুধবার টিসিবির এক বিজ্ঞপ্তিতে এসব তথ্য জানানো হয়। বিজ্ঞপ্তিতে বলা হয়েছে, বাজারের নিত্যপ্রয়োজনীয় পণ্যের দাম স্থিতিশীল রাখতে ও করোনাকালে সাধারণ আয়ের মানুষকে সহায়তার জন্য এ কার্যক্রম চালাবে টিসিবি। সর্বশেষ গত ২৭ জানুয়ারি ট্রাকে টিসিবির পণ্য বিক্রি কার্যক্রম শেষ হয়।\nকয়েক দিন বিরতির পর আগামীকাল বৃহস্পতিবার থেকে শুরু হওয়া ট্রাকে পণ্য বিক্রির কার্যক্রম চলবে ২২ ফেব্রুয়ারি পর্যন্ত। দেশের সব মহানগরী, জেলা ও উপজেলায় ৪০০ থেকে ৪৫০টি ভ্রাম্যমাণ ট্রাকে করে পণ্য বিক্রি করা হবে। তবে শুক্রবার এ কার্যক্রম বন্ধ থাকবে।\nটিসিবির ট্রাক থেকে একজন ক্রেতা প্রতি কেজি চিনি ৫৫ টাকায়, মসুর ডাল ৬৫ টাকায়, সয়াবিন তেল প্রতি লিটার ১১০ টাকায় এবং পেঁয়াজ প্রতি কেজি ৩০ টাকায় কিনতে পারবেন। একজন ক্রেতা সর্বনিম্ন দুই থেকে সর্বোচ্চ পাঁচ কেজি পেঁয়াজ, দুই কেজি মসুর ডাল, দুই কেজি চিনি ও পাঁচ লিটার সয়াবিন তেল কিনতে পারবেন।\nএ বিষয়ে টিসিবির ঢাকা কার্যালয়ের ঊর্ধ্বতন কার্যনির্বাহী মো. হ‌ুমায়ূন কবির বলেন, বাণিজ্য মন্ত্রণালয় থেকে টিসিবির পণ্যের দাম নির্ধারণ করে দেওয়া হয়। আমরা শুধু বিক্রি করি। বাজারের চেয়ে দাম কম হয়ে গেলে কালোবাজারির শঙ্কা থাকে। এ জন্য বাণিজ্য মন্ত্রণালয় ক্রয়মূল্য, বাজারের প্রচলিত মূল্য ও ভর্তুকির সঙ্গে সমন্বয় করে এই দাম নির্ধারণ করে। বাজারে দাম কমলে টিসিবির ডালের দামও কমবে বলে জানান তিনি।"
    },
    {
        "url": "https://www.prothomalo.com/bangladesh/district/%E0%A6%B0%E0%A6%82%E0%A6%AA%E0%A7%81%E0%A6%B0%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF%E0%A7%87%E0%A6%B0-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A7%9F%E0%A6%95%E0%A7%87%E0%A6%A8%E0%A7%8D%E0%A6%A6%E0%A7%8D%E0%A6%B0-%E0%A6%AC%E0%A6%BE%E0%A7%9C%E0%A6%BE%E0%A6%A8%E0%A7%8B%E0%A6%B0-%E0%A6%A6%E0%A6%BE%E0%A6%AC%E0%A6%BF",
        "title": "রংপুরে টিসিবির পণ্যের বিক্রয়কেন্দ্র বাড়ানোর দাবি | প্রথম আলো",
        "meta_description": "টিসিবির ভ্রাম্যমাণ ট্রাকে ন্যায্যমূল্যে সয়াবিন তেল প্রতি লিটার ১১০ টাকা, প্রতি কেজি চিনি ৫৫ টাকা ও ডাল ৬৫ টাকা ও পেঁয়াজ (তুরস্ক) ৩০ টাকায় বিক্রি হয়।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-02%2Ff0334daf-0c7b-4653-8ede-c64e3190971f%2FRangpur_DH0494_20220214_IMG_7474.JPG?rect=0%2C0%2C3984%2C2656&auto=format%2Ccompress&fmt=webp&format=webp&w=640&dpr=1.3",
        "published_date": "2022-02-14T16:42:00",
        "keywords": [
            "নিত্য পণ্য",
            "টিসিবি",
            "রংপুর সিটি",
            "রংপুর সদর",
            "রংপুর সিটি করপোরেশন",
            "রংপুর বিভাগ"
        ],
        "last_scraped": "2024-10-07T15:28:56.531521",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "নিত্যপ্রয়োজনীয় পণ্যের দাম বেড়ে যাওয়ায় রংপুরে ট্রেডিং করপোরেশন অব বাংলাদেশের (টিসিবি) ন্যায্যমূল্যের পণ্য বিক্রয়কেন্দ্রগুলোতে ভিড় বাড়ছে। সকাল থেকে দুপুর পর্যন্ত টিসিবির পণ্যের ট্রাকের জন্য অপেক্ষায় থাকেন বিভিন্ন শ্রেণি-পেশার মানুষ। এমন অবস্থায় রংপুরে টিসিবির পণ্যের বিক্রয়কেন্দ্র আরও বাড়ানোর দাবি তুলেছেন নগরবাসী।\nরংপুর সিটি করপোরেশনের ৩৩টি ওয়ার্ডের মধ্যে টিসিবির পণ্য বিক্রির জন্য আছে মাত্র ছয়টি কেন্দ্র, যা প্রয়োজনের তুলনায় অনেক কম। এসব কেন্দ্র থেকে পণ্য কিনতে দুই থেকে তিন কিলোমিটার দূর থেকেও আসেন কেউ কেউ। আজ সোমবার রংপুর নগরের প্রধান ডাকঘরের সামনে টিসিবি পণ্যের জন্য দীর্ঘ লাইনে দাঁড়িয়ে থাকতে দেখা যায় অনেককেই।\nবিলকিস বেগম নামের একজন বলেন, ‘দুপুর ১২টার দিকে ট্রাক এল, কিন্তু আমি এসেছি বেলা ১১টায়। বাড়ির সব কাজ বন্ধ রেখে দিনের এক বেলা সময় নষ্ট করে টিসিবির পণ্য কিনলাম। বাজার থেকে কিনতে গেলে বেশি টাকা পড়ে। তাই এখানে আসা।’\nসানু মিয়া নামের একজন দুই কিলোমিটার দূরের বাস টার্মিনাল এলাকা থেকে এসেছেন টিসিবির পণ্য বিক্রয়কেন্দ্রে। তিনি বলেন, ‘মসুর ডাল, চিনি, তেল—এই তিনটি পণ্য বাজার থেকে কিনতে হলে অনেক বেশি টাকা লাগত। যে টাকা বাঁচল, তা দিয়ে সবজি ও মাছ কিনতে পারব। তাই কষ্ট হলেও সকালে এসে এসব পণ্য কিনতে লাইনে দাঁড়িয়েছি।’\nবাজারে মসুর ডাল, চিনি, তেলের দাম প্রতিনিয়ত বেড়ে যাওয়ায় রংপুর শহরের নিম্ন ও মধ্যম আয়ের মানুষজনের অনেকেই এখন টিসিবির পণ্যের জন্য অপেক্ষায় থাকেন। অনেকেই লাজলজ্জার কারণে লাইনে দাঁড়াতে না পারলেও বাড়ির কাজের মানুষ কিংবা অন্য কাউকে নিয়ে এসে লাইনে দাঁড় করিয়ে দেন বলে সরেজমিনে জানা যায়। প্রতিনিয়তই কেন্দ্রগুলোতে ভিড় বাড়ছে; বাড়ছে ভোগান্তিও।\nতিন কিলোমিটার দূরের নগরের নীলকণ্ঠ এলাকা থেকে শহরের ডাকঘরের সামনে পণ্য কিনতে এসেছেন সিরাজুল ইসলাম। তিনি বলেন, ভোগান্তি দূর করতে পণ্যের বিক্রয়কেন্দ্র বাড়ালে প্রতিটি এলাকার ক্রেতাদের দুর্ভোগ কিছুটা কমে আসত। এটি টিসিবির বিবেচনা করা দরকার।\nটিসিবির ভ্রাম্যমাণ ট্রাকে ন্যায্যমূল্যে সয়াবিন তেল প্রতি লিটার ১১০ টাকা এবং প্রতি কেজি চিনি ৫৫ টাকা, ডাল ৬৫ টাকা ও পেঁয়াজ (তুরস্ক) ৩০ টাকায় বিক্রি হয়। রংপুর শহরে টিসিবির প্রতি ট্রাকে ৫০০ কেজি চিনি, ৪০০ কেজি মসুর ডাল, ৬০০ লিটার সয়াবিন তেল ও ৫০০ কেজি পেঁয়াজ বিক্রি করা হয়। খোলাবাজারে প্রতি লিটার সয়াবিন তেল ১৫৫-১৬০ টাকা, প্রতি কেজি চিনি ৮৫-৯০ টাকা, মসুর ডাল ৯০-৯৫ টাকা ও বিদেশি পেঁয়াজ ৪০ টাকা।\nটিসিবির ট্রাকের পণ্য বিক্রেতা রফিকুল ইসলাম বলেন, দুপুর ১২টা থেকে বেলা ১টার মধ্যে নির্দিষ্ট স্থানে ট্রাক নিয়ে যাওয়া হয়, কিন্তু এর অনেক আগে থেকে মানুষজন অপেক্ষা করেন। লাইন ধরতে ভিড় শুরু হয়। পণ্যও দ্রুত শেষ হয়ে যায়।\nটিসিবি রংপুর আঞ্চলিক কার্যালয়ের কর্মকর্তা প্রতাপ কুমার প্রথম আলোকে বলেন, প্রতিদিন নগরের ছয়টি কেন্দ্রে ন্যায্যমূল্যে এসব পণ্য বিক্রি করা হচ্ছে। মানুষের সুবিধার জন্য সপ্তাহের ছয় দিন (শুক্রবার ছাড়া) একেক দিন একেক স্থানে পর্যায়ক্রমে এসব পণ্য ট্রাকে করে বিক্রি করা হয়। পণ্য বিক্রির পরিমাণ ও বিক্রয়কেন্দ্র বাড়ানো হবে কি না, এমন প্রশ্নে তিনি বলেন, সামনে রমজান মাসে কেন্দ্র দ্বিগুণ করা হবে। সেই সঙ্গে পণ্যের পরিমাণও বাড়ানো হবে।"
    },
    {
        "url": "https://www.prothomalo.com/bangladesh/district/%E0%A6%B8%E0%A6%B0%E0%A6%95%E0%A6%BE%E0%A6%B0-%E0%A6%95%E0%A6%A4%E0%A7%8B-%E0%A6%95%E0%A7%8B%E0%A6%A8%E0%A6%BE-%E0%A6%95%E0%A6%B0%E0%A6%BF-%E0%A6%AE%E0%A6%BE%E0%A6%B2-%E0%A6%A6%E0%A7%87%E0%A7%9F-%E0%A6%A4%E0%A6%BE%E0%A6%95-%E0%A6%9F%E0%A6%AA%E0%A6%BE%E0%A6%B8-%E0%A6%95%E0%A6%B0%E0%A6%BF-%E0%A6%B6%E0%A7%87%E0%A6%B7-%E0%A6%B9%E0%A7%9F",
        "title": "টিসিবির লাইনে ভোগান্তি: ‘সরকার কতো কোনা করি মাল দেয়, তাক টপাস করি শেষ হয়’ | প্রথম আলো",
        "meta_description": "টিসিবির ডিলার যখন তেল শেষের ঘোষণা দিলেন, তখনো লাইনে দুই শতাধিক মানুষ। ঘোষণা শোনার পর মুহূর্তেই লাইন উধাও হয়ে যায়। সবাই হুমড়ি খেয়ে পড়ে টিসিবির ট্রাকে। অনেকে শুধু চিনি আর ডাল কিনেছেন।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-02%2Fc5f571a1-e4cb-43be-a13f-a48590c2bada%2FRANGPUR_DH0576_20220218_TARAGONJ_TCB__1__JPG.JPG?auto=format%2Ccompress&fmt=webp&format=webp&w=640&dpr=1.3",
        "published_date": "2022-02-18T14:31:00",
        "keywords": [
            "টিসিবি",
            "নিত্য পণ্য",
            "তারাগঞ্জ",
            "রংপুর",
            "রংপুর বিভাগ"
        ],
        "last_scraped": "2024-10-07T15:29:15.245282",
        "source": "প্রথম আলো",
        "old": true,
        "author": "রহিদুল মিয়া\t",
        "content": "মনোয়ারা বেগমের সাত সদস্যের সংসার। সপ্তাহে দেড় লিটার ভোজ্যতেল লাগে। তিনি ২০০ টাকা মজুরিতে শ্রমিকের কাজ করেন। টিসিবির পণ্য বিক্রির খবর পেয়ে গতকাল বৃহস্পতিবার বেলা ১১টায় রংপুরের তারাগঞ্জ সরকারি কলেজ মাঠে লাইনে দাঁড়ান মনোয়ারা। টিসিবির ট্রাক আসে দুপুর ১২টায়। কাজ ফেলে সাড়ে তিন ঘণ্টা অপেক্ষা করেও কোনো পণ্য কিনতে পারেননি তিনি।\nখালি হাতে বাড়ি ফেরার সময় উপজেলার ডাঙ্গাপাড়া গ্রামের বাসিন্দা মনোয়ারা বেগম বলেন, ‘মানুষ ঠেলাঠেলি করি মোর লাইন কাড়ি নিছে। শরীলোত জোড় থাকলে মুইও ঠেলি তেল, চিনি, ডাল নিবার পানু হয়। পুরুষ মানুষগুলা আগোত নেওয়া মুই পাও নাই। সরকার কতো কোনা করি মাল দেয়, তাক টপাস করি শেষ হয়। নাকি ডিলারেরা বাড়িত আধেক মাল নুকি থুইয়া আইসে।’\nউপজেলার কুর্শা ডাঙ্গাপাড়া গ্রামের ফাতেমা বেগমের চার সদস্যের সংসার। এক সন্তান প্রতিবন্ধী। ফাতেমা দিনমজুরির কাজ করেন। টিসিবির পণ্য দেওয়ার কথা শুনে কাজের ফাঁকে তেল, চিনি, ডাল নিতে এসেছিলেন। কিন্তু দিনভর অপেক্ষায় থেকেও ডাল, তেল নিতে পারেননি। অপেক্ষা শেষে ফাতেমা যখন ট্রাকের কাছে পৌঁছান, তখন ডিলার মোজাফফর ঘোষণা দেন তেল শেষ। মুষড়ে যান ফাতেমা। মাঠে এক পাশে বসে পড়েন।\nফাতেমা বেগম বলেন, অনেক আশা করে এসেছিলেন। বয়স্ক মানুষ হওয়ায় ভেবেছিলেন একটু আগে পাবেন। কিন্তু এসে দেখেন বড় লাইন, ঠেলাঠেলি। তাই এক কোণে বসেছিলেন। এর মধ্যে গাড়ির লোকজন বলছে সব শেষ। তিনি বলেন, ‘সারা দিন এখানে গত করলাম। এখন না পাব কাজের মজুরি, না পেলাম তেল।’\nফাতেমা ও মনোয়ারার মতো এমন দেড় শতাধিক নারী-পুরুষ বৃহস্পতিবার বিকেলে তারাগঞ্জ সরকারি কলেজ মাঠে টিসিবির পণ্য নিতে এসে খালি হাতে ফিরে গেছেন। যেদিনই টিসিবির পণ্য দেওয়া হয়, সেদিনই অপেক্ষা শেষে অনেকে পণ্য না পেয়ে খালি হাতে ফিরে যান।\nটিসিবির ডিলাররা জানান, ভোজ্যতেল, ডাল ও চিনির দাম বেড়ে যাওয়ায় কম মূল্যে টিসিবির পণ্য কিনতে এখন সব শ্রেণির মানুষ ভিড় করছেন। এক লিটার তেল ১১০, চিনি ৫৫, মসুর ডাল ৬৫ টাকা দরে বিক্রি হচ্ছে। বাজারে যার মূল্য প্রতি লিটার তেল ১৭০, চিনি ৮০ ও মসুর ডাল ১০০-১২০ টাকায় বিক্রি হচ্ছে। প্রতিজনকে সর্বোচ্চ দুই লিটার তেল, দুই কেজি চিনি ও দুই কেজি মসুর ডাল দেওয়া হচ্ছে।\nবৃহস্পতিবার বিকেল চারটায় টিসিবির ডিলার যখন ঘোষণা দিলেন তেল শেষ, তখনো লাইনে দুই শতাধিক মানুষ। ঘোষণা শোনার পর মুহূর্তেই লাইন উধাও হয়ে যায়। সবাই হুমড়ি খেয়ে পড়ে টিসিবির ট্রাকে। অনেকে শুধু চিনি আর ডাল কিনেছেন। এ সময় ছবি তুলতে গেলে বাধা দেন কয়েকজন। কারণ হিসেবে তাঁরা বলেন, সারা দিন থেকেও তেল, চিনি, ডাল পাননি। পত্রিকায় ছবি দিয়া বাকি সম্মানটুকু খোয়াতে চান না।\n১০ টাকা ভ্যানভাড়া দিয়ে রহিমাপুর থেকে এসেছিলেন লাভলী বেগম। চেহারায় হতাশার ছাপ। লাভলী বেগম বলেন, ‘আইজসহ তিন দিন ঘুরি গেনি। কপালে খারাপ। যেদিনই আইসোং সেই দিনই ট্রাকের কাছোত লাইন যাতেই কয় তেল শ্যাষ, মাল শ্যাষ। দুই ঘণ্টা থাকি কিছুই পানু না। সংসারের কামও হইল না। কপালোত আইজ গাইল মন্দ আছে।’\nবালাপাড়া গ্রামের আলামিন ইসলাম বলেন, ‘ভাই, দ্যাখতে দ্যাখতে তেল শ্যাষ। কত কোনা তেল ধরি আসছি, তাক আল্লায় জানে। ডিলাররা যায় পরিচিত, তাকে আগোত দেয়। হামরা লাইনোত দাঁড়েও মাল পাই না। সরকারের উচিত টিসিবির মাল বেশি করি দেওয়া। নাইলে চালের কার্ডের মতোন কার্ড করি দেওয়া। তাইলে সবাই পাইবে।’\nটিসিবির ডিলার মোজাফফর হোসেন বলেন, ধনী–গরিব সবাই এখন টিসিবির পণ্য নিতে আসছে। তেল ৬০০ কেজি, ডাল ৫০০ কেজি, চিনি ৫০০ কেজি বরাদ্দ পেয়েছিলেন, যা প্রয়োজনের তুলনায় অপ্রতুল। লোকজন তেল, চিনি, ডাল না পেয়ে গালিগালাজ করে। অনেকে না বুঝে মারতেও আসে। যা বরাদ্দ পান তা–ই এনে জনগণের কাছে বিক্রি করেন। প্রতিদিনই এমন হয়। দেড়-দুই শ করে লোক মালামাল না পেয়ে খালি হাতে ফিরে যান।"
    },
    {
        "url": "https://www.prothomalo.com/bangladesh/capital/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF%E0%A6%B0-%E0%A6%AE%E0%A7%87%E0%A7%9F%E0%A6%BE%E0%A6%A6-%E0%A7%AA-%E0%A6%A6%E0%A6%BF%E0%A6%A8-%E0%A6%AC%E0%A6%BE%E0%A7%9C%E0%A6%B2",
        "title": "টিসিবির পণ্য বিক্রির মেয়াদ ৪ দিন বাড়ল | প্রথম আলো",
        "meta_description": "ন্যায্যমূল্যে টিসিবির খাদ্যপণ্য বিক্রির মেয়াদ আরও চার দিন বাড়ল। চার দিন বেড়ে ২৬ ফেব্রুয়ারি পর্যন্ত এসব পণ্য বিক্রি হবে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-12%2Fd1ef204c-59e1-4fdb-b822-67c4885a3747%2F5.JPG?auto=format%2Ccompress&fmt=webp&format=webp&w=640&dpr=1.3",
        "published_date": "2022-02-22T14:02:00",
        "keywords": [
            "টিসিবি",
            "রাজধানী",
            "বাণিজ্য"
        ],
        "last_scraped": "2024-10-07T15:29:36.167973",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "ন্যায্যমূল্যে টিসিবির খাদ্যপণ্য বিক্রির মেয়াদ আরও চার দিন বাড়ল। চার দিন বেড়ে ২৬ ফেব্রুয়ারি পর্যন্ত এসব পণ্য বিক্রি হবে। ট্রেডিং করপোরেশন অব বাংলাদেশের (টিসিবি) এক বিজ্ঞপ্তিতে এ তথ্য জানানো হয়।\n৩ ফেব্রুয়ারি থেকে টিসিবি ‘ভ্রাম্যমাণ ট্রাকে পণ্য বিক্রয় কার্যক্রম’ শুরু করে। এটি চলার কথা ছিল ২২ ফেব্রুয়ারি পর্যন্ত। তবে এখন এর মেয়াদ আগামী শনিবার পর্যন্ত বাড়ানোর সিদ্ধান্ত নিয়েছে টিসিবি।\nটিসিবির এই কার্যক্রমে চিনি, মসুর ডাল, সয়াবিন তেল ও পেঁয়াজ বিক্রি হয়। এখানে চিনি প্রতি কেজি ৫৫ টাকা, মসুর ডাল প্রতি কেজি ৬৫ টাকা, সয়াবিন প্রতি লিটার ১১০ টাকা এবং পেঁয়াজ প্রতি কেজি ৩০ টাকায় বিক্রি হয়। একজন ২ কেজি করে পণ্য এবং ২ লিটার তেল নিতে পারেন।\nরাজধানী ঢাকাসহ বাংলাদেশের বিভিন্ন জেলা ও উপজেলা শহরে ৪৫০টি ট্রাকে এসব পণ্য বিক্রি হয়।"
    },
    {
        "url": "https://www.prothomalo.com/bangladesh/district/%E0%A6%95%E0%A6%BE%E0%A6%B2%E0%A7%8B%E0%A6%AC%E0%A6%BE%E0%A6%9C%E0%A6%BE%E0%A6%B0%E0%A7%87-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF%E0%A6%B0-%E0%A6%9C%E0%A6%A8%E0%A7%8D%E0%A6%AF-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%AE%E0%A6%9C%E0%A7%81%E0%A6%A4-%E0%A7%A8%E0%A7%A6-%E0%A6%B9%E0%A6%BE%E0%A6%9C%E0%A6%BE%E0%A6%B0-%E0%A6%9F%E0%A6%BE%E0%A6%95%E0%A6%BE-%E0%A6%9C%E0%A6%B0%E0%A6%BF%E0%A6%AE%E0%A6%BE%E0%A6%A8%E0%A6%BE",
        "title": "কালোবাজারে বিক্রির জন্য টিসিবির পণ্য মজুত, ২০ হাজার টাকা জরিমানা | প্রথম আলো",
        "meta_description": "বরিশালে ট্রেডিং করপোরেশন অব বাংলাদেশের (টিসিবি) সরবরাহ করা পণ্য ক্রেতাদের কাছে বিক্রি না করে কালোবাজারে বিক্রির জন্য মজুত করে রাখার অপরাধে মো. জাহাঙ্গীর হোসেন নামের এক ডিলারকে ২০ হাজার টাকা জরিমানা করেছেন ভ্রাম্যমাণ আদালত।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-02%2F4346f00c-db56-49dd-ac4d-2c19b7381ade%2FBarishal_DH0590_20220223_barishal0000.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-02-23T22:46:00",
        "keywords": [
            "বরিশাল",
            "ভোক্তা অধিকার সংরক্ষণ অধিদপ্তর",
            "টিসিবি",
            "ভ্রাম্যমাণ আদালত",
            "জরিমানা",
            "বরিশাল বিভাগ"
        ],
        "last_scraped": "2024-10-07T15:29:54.889729",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "বরিশালে ট্রেডিং করপোরেশন অব বাংলাদেশের (টিসিবি) সরবরাহ করা পণ্য ক্রেতাদের কাছে বিক্রি না করে কালোবাজারে বিক্রির জন্য মজুত করে রাখার অপরাধে মো. জাহাঙ্গীর হোসেন নামের এক ডিলারকে ২০ হাজার টাকা জরিমানা করেছেন ভ্রাম্যমাণ আদালত। জাতীয় ভোক্তা অধিকার সংরক্ষণ অধিদপ্তরের বরিশাল বিভাগীয় কার্যালয়ের সহকারী পরিচালক সুমিরানী মিত্রের নেতৃত্বে পরিচালিত অভিযানে এ জরিমানা করা হয়েছে। এ সময় মজুত করা পণ্য উদ্ধার করে সাধারণ ক্রেতাদের কাছে বিক্রির ব্যবস্থা করা হয়।\nভোক্তা অধিকার সংরক্ষণ অধিদপ্তর সূত্র জানায়, টিসিবির পক্ষ থেকে নিয়োগ করা ডিলাররা বরিশাল নগরে ট্রাকে করে যথাযথ স্থানে পণ্য বিক্রি করছেন কি না, তা তদারকির জন্য আজ বুধবার বেলা দুইটা থেকে রাত আটটা পর্যন্ত নগরের বিভিন্ন স্থানে অভিযান চালানো হয়। অভিযানে সুমিরানী মিত্রের নেতৃত্বে টিসিবির বরিশাল বিভাগীয় কার্যালয়ের প্রধান আল আমিন হাওলাদার, ভোক্তা অধিকার সংরক্ষণ অধিদপ্তরের বরিশাল জেলা কার্যালয়ের সহকারী পরিচালক সাফিয়া সুলতানা ও মো. শাহ শোয়াইব মিয়া অংশ নেন।\nঅভিযানে নগরের উপকণ্ঠে গরিয়ারপাড় সেতুবন্ধন ক্লাব এলাকায় পণ্য বিক্রির জন্য রাখা নির্ধারিত ট্রাকে ১৬২ লিটার তেল, ১০০ কেজি ডাল ও ১০০ কেজি চিনি কম পাওয়া যায়। এ সময় ওই এলাকার ডিলার মো. জাহাঙ্গীর হোসেনকে জিজ্ঞাসাবাদ করলে তিনি একপর্যায়ে স্বীকার করেন, এসব পণ্য তিনি গুদামে মজুত করেছেন। টিসিবি থেকে উত্তোলন করার পর উল্লিখিত পণ্য বিক্রি না করে গুদামজাত করেন তিনি। ডিলারের দেওয়া তথ্যের ভিত্তিতে নগরের হাটখোলা এলাকার গুদামে অভিযান চালিয়ে সন্ধ্যায় এসব পণ্য উদ্ধার করে আবার সাধারণ ক্রেতাদের কাছে বিক্রির ব্যবস্থা করা হয়। একই সঙ্গে অবৈধভাবে এসব পণ্য মজুত করায় ডিলার জাহাঙ্গীর হোসেনকে ২০ হাজার টাকা জরিমানা করা হয়।\nভোক্তা অধিকার সংরক্ষণ অধিদপ্তরের বরিশাল জেলা কার্যালয়ের সহকারী পরিচালক মো. শাহ শোয়াইব মিয়া প্রথম আলোকে বলেন, জাহাঙ্গীর হোসেনের নামে অনুমোদিত টিসিবির ডিলারশিপ বাতিল করার সিদ্ধান্ত নিতে টিসিবির আঞ্চলিক কার্যালয়ের কর্মকর্তাদের প্রয়োজনীয় ব্যবস্থা নেওয়ার জন্য বলা হয়েছে।"
    },
    {
        "url": "https://www.prothomalo.com/opinion/letter/%E0%A6%95%E0%A6%B0%E0%A7%8B%E0%A6%A8%E0%A6%BE%E0%A6%B0-%E0%A6%9A%E0%A7%87%E0%A7%9F%E0%A7%87%E0%A6%93-%E0%A6%AD%E0%A7%9F%E0%A6%BE%E0%A6%AC%E0%A6%B9-%E0%A6%B9%E0%A7%9F%E0%A7%87-%E0%A6%A6%E0%A6%BE%E0%A6%81%E0%A7%9C%E0%A6%BF%E0%A7%9F%E0%A7%87%E0%A6%9B%E0%A7%87-%E0%A6%A6%E0%A7%8D%E0%A6%B0%E0%A6%AC%E0%A7%8D%E0%A6%AF%E0%A6%AE%E0%A7%82%E0%A6%B2%E0%A7%8D%E0%A6%AF%E0%A7%87%E0%A6%B0-%E0%A6%8A%E0%A6%B0%E0%A7%8D%E0%A6%A7%E0%A7%8D%E0%A6%AC%E0%A6%97%E0%A6%A4%E0%A6%BF",
        "title": "করোনার চেয়েও ভয়াবহ হয়ে দাঁড়িয়েছে দ্রব্যমূল্যের ঊর্ধ্বগতি | প্রথম আলো",
        "meta_description": "গ্রাম ও শহরাঞ্চলের প্রান্তিক ও শ্রমজীবী মানুষ যাতে খেয়ে-পরে বাঁচতে পারে, সে জন্য নিত্যপণ্যের দাম যেমন স্থিতিশীল রাখতে হবে। তেমনি তাদের আয় বাড়ানোর সুযোগ তৈরি করতে হবে। এসব পদক্ষেপের ফলে পরিস্থিতি কতটা নিয়ন্ত্রণে আসে, সেদিকে তাকিয়ে আছে মানুষ।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-02%2F307348ad-e38b-484c-8682-1f341b121cef%2FTCB_palo_pic.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-02-25T07:00:00",
        "keywords": [
            "নিত্য পণ্য",
            "টিসিবি",
            "জীবনযাপন"
        ],
        "last_scraped": "2024-10-07T15:30:14.589363",
        "source": "প্রথম আলো",
        "old": true,
        "author": "লেখা: ",
        "content": "গত দুই বছর করোনা মহামারির সঙ্গে লড়াই করে কেটেছে মানুষের। সেই ধাক্কা সামাল দিতে গিয়ে নিম্নবিত্ত ও মধ্যবিত্ত মানুষের জীবন এমনিতে চরম সঙ্কটে। চিকিৎসা, বাসস্থান, বস্ত্রের মতো মৌলিক চাহিদাগুলোতে ব্যয় কমিয়ে ফেলেছে দেশের জনসংখ্যার বড় একটা অংশ। এর মধ্যে করোনাভাইরাসের চেয়েও ভয়াবহ হয়ে দাঁড়িয়েছে দ্রব্যমূল্যের লাগামহীন ঊর্ধ্বগতি। স্বাস্থ্যবিধি মেনে ও টিকা নিয়ে হয়তো করোনাভাইরাস ঠেকানো সম্ভব; কিন্তু নিত্যপণ্যের মূল্য বৃদ্ধিতে রীতিমতো অসহায় দেশবাসী। মানুষকে আয়ের বড় অংশই খরচ করতে হচ্ছে বাসা ভাড়া ও বাজারের পেছনে। আবার অনেকেই তুলনামূলক কম ভাড়ার বাসা নিয়েছেন এই বাড়তি ব্যয় মেটাতে। অনেকের সন্তানের লেখাপড়াতেও ছেদ পড়েছে।\nবাজারের ওপর সরকারের কোনো নিয়ন্ত্রণ নেই। ব্যবসায়ীরা সিন্ডিকেট করে বিভিন্ন অজুহাতে নিত্যপ্রয়োজনীয় পণ্যের দাম বাড়িয়ে সাধারণ মানুষকে বিপাকে ফেলছে। একবার যে পণ্যের দাম বাড়ে, তা আর কমে না। সরকারি বিভিন্ন সংস্থা এ ব্যাপারে কাজ করলেও তা তেমন কার্যকর ভূমিকা না রাখায় দ্রব্যমূল্য নিয়ন্ত্রণে আসছে না। কনজুমারস অ্যাসোসিয়েশন অব বাংলাদেশ (ক্যাব) নামে একটি সংস্থা রয়েছে; কিন্তু তাদের কার্যক্রমও তেমন লক্ষণীয় নয়। ভোক্তাদের অধিকার সংরক্ষণের জন্য এটি প্রতিষ্ঠিত হলেও বাস্তবে তারা ভোক্তাদের অধিকার সংরক্ষণ কতটুকু করছেন তা সর্বসাধারণের বিচার্য।\nবাংলাদেশ পরিসংখ্যান ব্যুরোর (বিবিএস) সর্বশেষ খানা আয়-ব্যয় জরিপে উঠে এসেছে, দেশে খানাপিছু গড় মাসিক আয় ১৫ হাজার ৯৪৫ টাকা। এর মধ্যে প্রায় ৪৮ শতাংশই যায় খাদ্য কেনায়। দরিদ্র ও প্রান্তিক পরিবারগুলোর ক্ষেত্রে মাসিক মোট আয়ের প্রায় ৭০ শতাংশ পর্যন্ত ব্যয় হয় খাদ্যের পেছনে। এই খাদ্যের বেশির ভাগই চাল। দেশে দরিদ্র জনগোষ্ঠীর চালের মাথাপিছু দৈনিক ভোগ ৪৭০ গ্রাম, যেখানে অন্যদের ক্ষেত্রে তা ৩৬৬ গ্রাম। প্রধান খাদ্যশস্যটির মূল্যস্ফীতির বোঝাও তাদের ঘাড়ে চাপে বেশি।\nনিত্যপ্রয়োজনীয় দ্রব্যের দাম বাড়তে থাকায় আয়ের সাথে ব্যয় মিলাতে না পেরে বিভিন্ন শ্রেণি-পেশার মানুষ এখন কম দামে পণ্য পেতে টিসিবির লাইনে দাঁড়াচ্ছে। ঢাকা ও ঢাকার বাইরে সারা দেশে ৪৫০টি পয়েন্টে এখন ট্রাকে করে টিসিবির পণ্য বিক্রি হচ্ছে। এর মধ্যে ঢাকা শহরসহ ঢাকা বিভাগে ১০১টি পয়েন্টে পণ্য বিক্রি হয়। শুক্রবার বাদে সপ্তাহে প্রতিদিন প্রতিটি ট্রাকে দিনে ৬০০ লিটার সয়াবিন তেল, ৪০০ কেজি ডাল, ৫০০ কেজি চিনি এবং ৫০০ কেজি পেঁয়াজ বিক্রি হয়। একজন ক্রেতা সয়াবিন তেল দুই লিটার, চিনি ও মসুর ডাল দুই কেজি এবং পেঁয়াজ সর্বনিম্ন দুই কেজি থেকে সর্বোচ্চ পাঁচ কেজি কিনতে পারেন। লাইনে দাঁড়িয়েও শেষ পর্যন্ত সবাই পণ্য পান না। দুই-তিন ঘণ্টা দাঁড়ানোর পরও কেউ কেউ ফিরে যান খালি হাতে। কারণ পণ্য সীমিত।\nএকশ্রেণির সুবিধাবাদী ব্যবসায়ী ইচ্ছেমতো পণ্যের দাম বৃদ্ধি করছে। এতে সাধারণ মানুষের জীবনধারণ কষ্টকর হয়ে পড়েছে। করোনার কারণে দেশে দেড় কোটি দরিদ্র বেড়েছে। এ অবস্থায় দ্রব্যমূল্য সহনীয় পর্যায় রাখতে না পারলে দরিদ্র মানুষের জীবন আরও দুর্বিষহ হয়ে উঠবে।\nএ ছাড়াও ভোক্তাদের স্বার্থ রক্ষায় নিত্যপণ্যের মূল্য স্থিতিশীল রাখতে সরকারকে আমদানি, পাইকারি ও খুচরা উভয় পর্যায়ে বাজার তদারকি বাড়ানোর ওপর গুরুত্ব দিতে হবে। পাশাপাশি বিকল্প ব্যবস্থাপনায় চাল, আটা, চিনি, পেঁয়াজসহ নিত্যপণ্য প্রান্তিক, শ্রমজীবী ও সীমিত আয়ের মানুষের কাছে পৌঁছানোর জন্য একটি ব্যবস্থাপনা তৈরি; বিশেষ করে করোনাকালে যাদের আয় কমে গেছে, তাদের জন্য সামাজিক নিরাপত্তা কর্মসূচির আওতাও বাড়াতে হবে।\nগ্রাম ও শহরাঞ্চলের প্রান্তিক ও শ্রমজীবী মানুষ যাতে খেয়ে-পরে বাঁচতে পারে, সে জন্য নিত্যপণ্যের দাম যেমন স্থিতিশীল রাখতে হবে। তেমনি তাদের আয় বাড়ানোর সুযোগ তৈরি করতে হবে। এসব পদক্ষেপের ফলে পরিস্থিতি কতটা নিয়ন্ত্রণে আসে, সেদিকে তাকিয়ে আছে মানুষ।\nআজিজুল হক চৌধুরীসহকারী শিক্ষক, আহলা জয়কালী সরকারি প্রাথমিক বিদ্যালয়বোয়ালখালী, চট্টগ্রাম"
    },
    {
        "url": "https://www.prothomalo.com/bangladesh/district/%E0%A6%A8%E0%A6%BF%E0%A6%A4%E0%A7%8D%E0%A6%AF%E0%A6%AA%E0%A6%A3%E0%A7%8D%E0%A6%AF%E0%A7%87%E0%A6%B0-%E0%A6%AC%E0%A6%BE%E0%A6%9C%E0%A6%BE%E0%A6%B0%E0%A7%87-%E0%A6%86%E0%A6%97%E0%A7%81%E0%A6%A8-%E0%A6%9D%E0%A6%BE%E0%A6%B2%E0%A6%95%E0%A6%BE%E0%A6%A0%E0%A6%BF%E0%A6%A4%E0%A7%87-%E0%A6%93%E0%A6%8F%E0%A6%AE%E0%A6%8F%E0%A6%B8%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%B2%E0%A6%BE%E0%A6%87%E0%A6%A8%E0%A7%87-%E0%A6%89%E0%A6%AA%E0%A6%9A%E0%A7%87-%E0%A6%AA%E0%A7%9C%E0%A6%BE-%E0%A6%AD%E0%A6%BF%E0%A7%9C",
        "title": "নিত্যপণ্যের বাজারে আগুন, ঝালকাঠিতে ওএমএস–টিসিবির লাইনে উপচে পড়া ভিড় | প্রথম আলো",
        "meta_description": "নিত্যপণ্যের দাম অস্বাভাবিকভাবে বেড়ে যাওয়ায় ঝালকাঠিতে খোলাবাজারে (ওএমএস) ন্যায্যমূল্যে চাল, আটা ও ট্রেডিং করপোরেশন অব বাংলাদেশের (টিসিবি) পণ্য কিনতে স্বল্প আয়ের মানুষের লাইন দীর্ঘ হচ্ছে। বরাদ্দ স্বল্পতার কারণে অনেকেই পণ্য না পেয়ে খালি হাতে ফিরে যাচ্ছেন।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-02%2F54fcbc1c-ad56-4ef8-b65f-968df9d61dac%2FJhalokathi_DH0698_20220225_Jhalakati_TCB_pic_2.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-02-25T16:41:00",
        "keywords": [
            "ঝালকাঠি",
            "ঝালকাঠি সদর",
            "বরিশাল বিভাগ",
            "টিসিবি",
            "নিত্য পণ্য",
            "খাদ্যদ্রব্য",
            "বাজার দর"
        ],
        "last_scraped": "2024-10-07T15:30:32.319835",
        "source": "প্রথম আলো",
        "old": true,
        "author": "প্রতিনিধি",
        "content": "নিত্যপণ্যের দাম অস্বাভাবিকভাবে বেড়ে যাওয়ায় ঝালকাঠিতে খোলাবাজারে (ওএমএস) ন্যায্যমূল্যে চাল, আটা ও ট্রেডিং করপোরেশন অব বাংলাদেশের (টিসিবি) পণ্য কিনতে স্বল্প আয়ের মানুষের লাইন দীর্ঘ হচ্ছে। চাহিদার চেয়ে কয়েক গুণ মানুষের ভিড় ও ডিলারের বরাদ্দ স্বল্পতার কারণে অনেকেই পণ্য না পেয়ে খালি হাতে ফিরে যাচ্ছেন। ভিড়ের কারণে পরপর কয়েক দিন লাইনে দাঁড়িয়েও পণ্য পাচ্ছেন না বলে অভিযোগ অনেক ক্রেতার।\nমাসখানেক ধরে ঝালকাঠিতে সব নিত্যপণ্যের দাম দফায় দফায় বেড়েছে। চাল, ডাল, তেল, আলু, পেঁয়াজ ছাড়াও সবজি, মাছ, মুরগিসহ সব জিনিসের দাম আকাশছোঁয়া। এক মাসের ব্যবধানে এসব পণ্যের দাম বেড়েছে ৩ থেকে ১০ টাকা। ফলে নাভিশ্বাস উঠেছে নিম্ন ও মধ্যম আয়ের মানুষের। এখন নিম্নবিত্তের পাশাপাশি মধ্যবিত্তরা ওএমএস ও টিসিবির পণ্য কিনতে ভিড় করছেন। এমনকি জেলা শহরের পার্শ্ববর্তী উপজেলা ও বিভিন্ন গ্রাম থেকে মানুষ পণ্য কিনতে ওএমএস ও টিসিবির লাইনে ভিড় করছেন।\nবাজার ঘুরে দেখা গেছে, খুচরা বাজারে এক লিটার খোলা সয়াবিন বিক্রি হচ্ছে ১৬০ টাকায়, যা ১০ দিন আগেও ছিল ১৫০ টাকা। এক লিটার বোতলজাত তেল বিক্রি হচ্ছে ১৭০ টাকায়, ১০ দিন আগে ছিল ১৬০ টাকা। এ ছাড়া খুচরা দোকানে মোটা দানার মসুর ডাল ৯৫ টাকায় বিক্রি হচ্ছে। গত সপ্তাহে এটি ৮৫ টাকায় বিক্রি হয়েছে। দেশি-বিদেশি পেঁয়াজ ৩০ টাকা থেকে বেড়ে ৪০ থেকে ৪৫ টাকায় বিক্রি হচ্ছে। টিসিবির খাদ্যপণ্যের মধ্যে সয়াবিন তেল ১১০ টাকা, মসুর ডাল ৬৫ টাকা ও চিনি ৫৫ টাকা, পেঁয়াজ ৩০ টাকা দরে বিক্রি হচ্ছে।\nচালের আড়তে খোঁজ নিয়ে জানা গেছে, বাজারে গুটি স্বর্ণা চাল প্রতি কেজির দাম ৪০ থেকে ৪১ টাকা আর পাইজাম ৪৫ থেকে ৪৬ টাকা। বিআর-২৯ ৪৮ থেকে ৪৯, বিআর-২৮ ৫৩ থেকে ৫৪, মিনিকেট ৫৭ থেকে ৫৮, উন্নত মিনিকেট ৬০ থেকে ৬১, নাজিরশাইল ৬৬ থেকে ৬৭, সেদ্ধ কাটারি ৯৩ থেকে ৯৫ টাকা দরে বিক্রি হচ্ছে। মুদির দোকানে আটা বিক্রি হচ্ছে ৪৫ টাকায় এবং ময়দা বিক্রি হচ্ছে ৫৫ থেকে ৬০ টাকায়। অন্যদিকে খোলাবাজারে (ওএমএস) প্রতি কেজি চাল ৩০ ও খোলা আটা ১৮ টাকা দরে বিক্রি হচ্ছে।\nঝালকাঠি জেলা খাদ্য অধিদপ্তর ও বরিশালের টিসিবির কার্যালয় সূত্রে জানা গেছে, সরকারিভাবে প্রতিদিন ওএমএসের ডিলারপ্রতি ৫০০ কেজি চাল ও ৫০০ কেজি আটা বরাদ্দ থাকে। সপ্তাহের ছয় দিন ওএমএসের দোকানে ১০ জন ডিলারের মাধ্যমে এসব চাল ও আটা বিক্রি করা হয়। একজন ক্রেতা সর্বোচ্চ পাঁচ কেজি চাল ও পাঁচ কেজি আটা কিনতে পারেন। পাঁচ কেজি হারে এক হাজার কেজি চাল ও আটা ২০০ মানুষ পেতে পারেন। কিন্তু প্রতিটি ডিলার পয়েন্টের লাইনে থাকেন ৩০০ থেকে ৪০০ জন মানুষ। কয়েক দিন ধরে এ ভিড় আরও বেড়েছে। আগে বিক্রি বিকেল পর্যন্ত চললেও, এখন দুপুরের মধ্যেই পণ্য শেষ হয়ে যায়।\nজানা গেছে, ঝালকাঠিতে টিসিবির ডিলার রয়েছেন ৩৫ জন। পণ্য স্বল্পতার কারণে প্রতিদিন একজন ডিলার পণ্য বিক্রি করছেন। টিসিবির ডিলার পয়েন্টেও বেলা বাড়তেই ভিড় বেড়ে যায়। প্রতিদিন দুই শতাধিক মানুষ খাদ্যপণ্য না পেয়ে ফিরে যান বলে ভোক্তারা অভিযোগ করেছেন।\nগতকাল বৃহস্পতিবার দুপুরে সরেজমিন ঝালকাঠি শহরের ফরিয়া পট্টি ন্যাশনাল ব্যাংকের সামনে দেখা গেছে, টিসিবির পণ্য কিনতে স্বল্প আয়ের মানুষের লম্বা লাইন। পণ্য শেষ হয়ে যাওয়ায় ডিলার দোকানের শাটার বন্ধ করে দিয়েছেন। ক্রেতারা পণ্য না পেয়ে বাইরে হাহাকার করছেন।\nবাজারে দ্রব্যমূল্যের দাম আকাশছোঁয়া। এ অবস্থায় কম দামে খাদ্যদ্রব্য কিনতে ফরিয়া পট্টি এলাকার টিসিবির ডিলারের দোকানের সামনে লাইনে দাঁড়িয়েছেন গৃহপরিচারিকা শিরিন বেগম। তিনি প্রথম আলোকে বলেন, ‘ঘরে খাওয়ার লোক চারজন। টিসিবি থ্যাইকা কম দামে ত্যাল-ডাইল পাইলে কিছু পয়সা বাঁচে। কিন্তু দুই ঘণ্টা লাইনে খাড়াইয়াও হ্যেয়া ক্যেনতে পারি নাই।’\nদুপুর ১২টার দিকে শহরের কাঠপট্টি এলাকায় ওএমএসের চাল কিনতে লাইনে দাঁড়ানো মধ্যবিত্ত ঘরের এক নারী নাম প্রকাশ না করার শর্তে বলেন, তাঁর স্বামীর বেতনে সংসার চলে না। ছেলেমেয়ে নিয়ে অসুবিধার মধ্যে রয়েছেন। তাই কম দামে চাল কিনতে লাইনে দাঁড়িয়েছেন।\nটিসিবির ডিলার জাহাঙ্গীর হোসেন প্রথম আলোকে বলেন, টিসিবির বরাদ্দ কম থাকায় ক্রেতাদের ভিড় সামলাতে তাঁদের হিমশিম খেতে হয়। চাহিদা অনুযায়ী পণ্যের বরাদ্দ বাড়িয়ে ক্রেতাদের ভোগান্তি কমানো উচিত। ওএমএসের ডিলার নান্না মিয়া বলেন, বরাদ্দ স্বল্পতার কারণে প্রতিদিন মানুষের চাহিদা অনুযায়ী চাল ও আটা সরবরাহ করতে ডিলারদের হিমশিম খেতে হয়। লাইনে দাঁড়ানো সব মানুষকে চাল দিতে না পেরে তাঁদেরও খারাপ লাগে।\nজেলার ভারপ্রাপ্ত খাদ্য কর্মকর্তা তানভীর হোসেন বলেন, বরাদ্দ কম থাকায় চাল কেনার জন্য ওএমএসের ডিলারদের ওপর চাপ বেড়েছে। তবে আপাতত বরাদ্দ বাড়ানোর কোনো সুযোগ নেই।\nজেলা প্রশাসক মো. জোহর আলী প্রথম আলোকে বলেন, টিসিবির নতুন ডিলার নিয়োগের প্রক্রিয়া শুরু হয়েছে। এ ছাড়া ওএমএসের ডিলারদের বরাদ্দ বাড়াতে কর্তৃপক্ষকে চিঠি দেওয়া হয়েছে।"
    },
    {
        "url": "https://www.prothomalo.com/bangladesh/district/%E0%A6%A6%E0%A7%80%E0%A6%B0%E0%A7%8D%E0%A6%98-%E0%A6%B9%E0%A6%9A%E0%A7%8D%E0%A6%9B%E0%A7%87-%E0%A6%93%E0%A6%8F%E0%A6%AE%E0%A6%8F%E0%A6%B8-%E0%A6%93-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%B2%E0%A6%BE%E0%A6%87%E0%A6%A8",
        "title": "দীর্ঘ হচ্ছে ওএমএস ও টিসিবির লাইন | প্রথম আলো",
        "meta_description": "নিত্যপণ্যের দাম অস্বাভাবিকভাবে বেড়ে যাওয়ায় ঝালকাঠিতে খোলাবাজারে (ওএমএস) চাল ও আটা এবং ট্রেডিং করপোরেশন অব বাংলাদেশের (টিসিবি) পণ্য কিনতে স্বল্প আয়ের মানুষের লাইন দীর্ঘ হচ্ছে",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-02%2Fb6cbdf15-0e19-4202-a89c-1db3b96beb70%2FCapjturedsa.png?auto=format%2Ccompress&fmt=webp&format=webp&w=300&dpr=1.3",
        "published_date": "2022-02-26T15:40:00",
        "keywords": [
            "ঝালকাঠি",
            "টিসিবি"
        ],
        "last_scraped": "2024-10-07T15:30:50.733127",
        "source": "প্রথম আলো",
        "old": true,
        "author": "প্রতিনিধি",
        "content": "নিত্যপণ্যের দাম অস্বাভাবিকভাবে বেড়ে যাওয়ায় ঝালকাঠিতে খোলাবাজারে (ওএমএস) চাল ও আটা এবং ট্রেডিং করপোরেশন অব বাংলাদেশের (টিসিবি) পণ্য কিনতে স্বল্প আয়ের মানুষের লাইন দীর্ঘ হচ্ছে। চাহিদার চেয়ে কয়েক গুণ মানুষের ভিড় ও ডিলারের বরাদ্দ স্বল্পতার কারণে অনেকেই পণ্য না পেয়ে খালি হাতে ফিরে যাচ্ছেন। ভিড়ের কারণে পরপর কয়েক দিন লাইনে দাঁড়িয়েও পণ্য পাচ্ছেন না বলে অভিযোগ অনেক ক্রেতার।\nমাসখানেক ধরে ঝালকাঠিতে নিত্যপণ্যের দাম দফায় দফায় বেড়েছে। চাল, ডাল, তেল, আলু, পেঁয়াজ ছাড়াও সবজি, মাছ, মুরগিসহ সব জিনিসের দাম বেড়েছে।এক মাসের ব্যবধানে এসব পণ্যের দাম বেড়েছে ৩ থেকে ১০ টাকা। এখন নিম্নবিত্তের পাশাপাশি মধ্যবিত্তরা ওএমএস ও টিসিবির পণ্য কিনতে ভিড় করছেন। এমনকি জেলা শহরের পাশের উপজেলা ও বিভিন্ন গ্রাম থেকে মানুষ পণ্য কিনতে ওএমএস ও টিসিবির লাইনে ভিড় করছেন।\nবাজার ঘুরে দেখা গেছে, খুচরা বাজারে এক লিটার খোলা সয়াবিন বিক্রি হচ্ছে ১৬০ টাকায়, যা ১০ দিন আগেও ছিল ১৫০ টাকা। এক লিটার বোতলজাত তেল বিক্রি হচ্ছে ১৭০ টাকায়, ১০ দিন আগে ছিল ১৬০ টাকা। এ ছাড়া খুচরা দোকানে মোটা দানার মসুর ডাল ৯৫ টাকায় বিক্রি হচ্ছে। গত সপ্তাহে এটি ৮৫ টাকায় বিক্রি হয়েছে। দেশি-বিদেশি পেঁয়াজ ৩০ টাকা থেকে বেড়ে ৪০ থেকে ৪৫ টাকায় বিক্রি হচ্ছে। টিসিবির খাদ্যপণ্যের মধ্যে সয়াবিন তেল ১১০ টাকা, মসুর ডাল ৬৫ টাকা ও চিনি ৫৫ টাকা, পেঁয়াজ ৩০ টাকা দরে বিক্রি হচ্ছে।\nচালের আড়তে খোঁজ নিয়ে জানা গেছে, বাজারে গুটি স্বর্ণা চাল প্রতি কেজির দাম ৪০ থেকে ৪১ টাকা আর পাইজাম ৪৫ থেকে ৪৬ টাকা। বিআর-২৯ ৪৮ থেকে ৪৯, বিআর-২৮ ৫৩ থেকে ৫৪, মিনিকেট ৫৭ থেকে ৫৮, উন্নত মিনিকেট ৬০ থেকে ৬১, নাজিরশাইল ৬৬ থেকে ৬৭, সেদ্ধ কাটারি ৯৩ থেকে ৯৫ টাকা দরে বিক্রি হচ্ছে। মুদির দোকানে আটা বিক্রি হচ্ছে ৪৫ টাকায় এবং ময়দা বিক্রি হচ্ছে ৫৫ থেকে ৬০ টাকায়। অন্যদিকে খোলাবাজারে (ওএমএস) প্রতি কেজি চাল ৩০ ও খোলা আটা ১৮ টাকা দরে বিক্রি হচ্ছে।\nঝালকাঠি জেলা খাদ্য অধিদপ্তর ও বরিশালের টিসিবির কার্যালয় সূত্রে জানা গেছে, সরকারিভাবে প্রতিদিন ওএমএসের ডিলারপ্রতি ৫০০ কেজি চাল ও ৫০০ কেজি আটা বরাদ্দ থাকে। সপ্তাহের ছয় দিন ওএমএসের দোকানে ১০ জন ডিলারের মাধ্যমে এসব চাল ও আটা বিক্রি করা হয়। একজন ক্রেতা সর্বোচ্চ পাঁচ কেজি চাল ও পাঁচ কেজি আটা কিনতে পারেন। পাঁচ কেজি হারে এক হাজার কেজি চাল ও আটা ২০০ মানুষ পেতে পারেন। কিন্তু প্রতিটি ডিলার পয়েন্টের লাইনে থাকেন ৩০০ থেকে ৪০০ জন মানুষ। কয়েক দিন ধরে এ ভিড় আরও বেড়েছে। আগে বিক্রি বিকেল পর্যন্ত চললেও, এখন দুপুরের মধ্যেই পণ্য শেষ হয়ে যায়।\nজানা গেছে, ঝালকাঠিতে টিসিবির ডিলার রয়েছেন ৩৫ জন। পণ্য স্বল্পতার কারণে প্রতিদিন একজন ডিলার পণ্য বিক্রি করছেন। টিসিবির ডিলার পয়েন্টেও বেলা বাড়তেই ভিড় বেড়ে যায়। প্রতিদিন দুই শতাধিক মানুষ খাদ্যপণ্য না পেয়ে ফিরে যান বলে ভোক্তারা অভিযোগ করেছেন।\nগতকাল বৃহস্পতিবার দুপুরে সরেজমিন ঝালকাঠি শহরের ফরিয়া পট্টি ন্যাশনাল ব্যাংকের সামনে দেখা গেছে, টিসিবির পণ্য কিনতে স্বল্প আয়ের মানুষের লম্বা লাইন। পণ্য শেষ হয়ে যাওয়ায় ডিলার দোকানের শাটার বন্ধ করে দিয়েছেন। ক্রেতারা পণ্য না পেয়ে বাইরে হাহাকার করছেন।\nবাজারে দ্রব্যমূল্যের দাম আকাশছোঁয়া। এ অবস্থায় কম দামে খাদ্যদ্রব্য কিনতে ফরিয়া পট্টি এলাকার টিসিবির ডিলারের দোকানের সামনে লাইনে দাঁড়িয়েছেন গৃহপরিচারিকা শিরিন বেগম। তিনি প্রথম আলোকে বলেন, ‘ঘরে খাওয়ার লোক চারজন। টিসিবি থ্যাইকা কম দামে ত্যাল-ডাইল পাইলে কিছু পয়সা বাঁচে। কিন্তু দুই ঘণ্টা লাইনে খাড়াইয়াও হ্যেয়া ক্যেনতে পারি নাই।’\nদুপুর ১২টার দিকে শহরের কাঠপট্টি এলাকায় ওএমএসের চাল কিনতে লাইনে দাঁড়ানো মধ্যবিত্ত ঘরের এক নারী নাম প্রকাশ না করার শর্তে বলেন, তাঁর স্বামীর বেতনে সংসার চলে না। ছেলেমেয়ে নিয়ে অসুবিধার মধ্যে রয়েছেন। তাই কম দামে চাল কিনতে লাইনে দাঁড়িয়েছেন।\nটিসিবির ডিলার জাহাঙ্গীর হোসেন প্রথম আলোকে বলেন, টিসিবির বরাদ্দ কম থাকায় ক্রেতাদের ভিড় সামলাতে তাঁদের হিমশিম খেতে হয়।"
    },
    {
        "url": "https://www.prothomalo.com/bangladesh/district/%E0%A6%AC%E0%A6%B0%E0%A6%BF%E0%A6%B6%E0%A6%BE%E0%A6%B2%E0%A7%87-%E0%A6%B0%E0%A6%AE%E0%A6%9C%E0%A6%BE%E0%A6%A8%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF%E0%A6%A4%E0%A7%87-%E0%A6%85%E0%A6%A8%E0%A6%BF%E0%A7%9F%E0%A6%AE-%E0%A6%A8%E0%A6%BE-%E0%A6%95%E0%A6%B0%E0%A6%BE%E0%A6%B0-%E0%A6%B6%E0%A6%AA%E0%A6%A5-%E0%A6%A1%E0%A6%BF%E0%A6%B2%E0%A6%BE%E0%A6%B0%E0%A6%A6%E0%A7%87%E0%A6%B0",
        "title": "বরিশালে রমজানে টিসিবির পণ্য বিক্রিতে অনিয়ম না করার শপথ ডিলারদের | প্রথম আলো",
        "meta_description": "রোববার দুপুর সাড়ে ১২টার দিকে বরিশাল জেলা প্রশাসন নগরের সার্কিট হাউসের সম্মেলনকক্ষে আসন্ন রমজান উপলক্ষে টিসিবির পণ্য বিক্রিতে কর্মপরিকল্পনা ও কৌশল বাস্তবায়নসংক্রান্ত আলোচনা সভার আয়োজন করে। সেখানে এই শপথ পড়ানো হয়। ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-02%2Fe832446c-c82e-4896-bc1c-3a47f5178787%2FBarishal_DH0590_20220227_barishal_000001.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-02-27T20:01:00",
        "keywords": [
            "টিসিবি",
            "নিত্য পণ্য",
            "বরিশাল",
            "বরিশাল বিভাগ"
        ],
        "last_scraped": "2024-10-07T15:31:10.539304",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "আসন্ন রমজান মাসে বরিশালে ট্রেডিং করপোরেশন অব বাংলাদেশের (টিসিবি) পণ্য বিক্রির ক্ষেত্রে যাতে কোনো ধরনের অনিয়ম না হয়, সে জন্য সংশ্লিষ্ট ডিলারদের হুঁশিয়ার করেছে জেলা প্রশাসন। এ সময় টিসিবির নিয়োজিত ডিলাররা কোনো ধরনের অনিয়ম যাতে না করেন, সে জন্য তাঁদের শপথ পড়ান জেলা প্রশাসক। ডিলাররা হাত তুলে পণ্য বিক্রিতে কোনো কারচুপি, অনিয়ম করবেন না বলেও শপথ নেন।\nরোববার দুপুর সাড়ে ১২টার দিকে বরিশাল জেলা প্রশাসন নগরের সার্কিট হাউসের সম্মেলনকক্ষে আসন্ন রমজান উপলক্ষে টিসিবির পণ্য বিক্রিতে কর্মপরিকল্পনা ও কৌশল বাস্তবায়নসংক্রান্ত আলোচনা সভার আয়োজন করে। সেখানে এই শপথ পড়ানো হয়।\nঅনুষ্ঠানে প্রধান অতিথি ছিলেন জেলা প্রশাসক জসীম উদ্দীন হায়দার। সভাপতিত্ব করেন অতিরিক্ত জেলা প্রশাসক (সার্বিক) প্রশান্ত কুমার দাস। উপস্থিত ছিলেন জেলা খাদ্য নিয়ন্ত্রক বরিশাল মো. তাজুল ইসলাম, সহকারী কমিশনার (এনডিসি) বরিশাল মো. নাজমূল হুদা, টিসিবির আঞ্চলিক প্রধান বরিশাল মো. আল আমীন হাওলাদার, ভোক্তা অধিকার সংরক্ষণ অধিদপ্তরের বরিশাল জেলার সহকারী পরিচালক মো. শাহ শোয়াইব মিয়া। সভায় জেলার টিসিবির ডিলাররা উপস্থিত ছিলেন।\nসভায় জসীম উদ্দীন হায়দার বলেন, ‘সরকার সাধারণ মানুষের ভোগান্তি লাঘবে টিসিবির মাধ্যমে অতি গুরুত্বপূর্ণ কয়েকটি নিত্যপণ্য ভর্তুকি দিয়ে মানুষের মধ্যে সরবরাহ করে। এর মাধ্যমে বাজারে পণ্যমূল্যে যেমন ভারসাম্য তৈরি হয়, তেমনি সাধারণ মানুষের দুর্দশা লাঘব হয়। কিন্তু ভর্তুকির সেই পণ্য সাধারণ মানুষের মধ্যে বিক্রি না করে কালোবাজারে বিক্রি করা জঘন্য অন্যায়। আমরা সম্প্রতি এমন একজন ডিলারকে হাতেনাতে ধরেছি। তাঁর কাছ থেকে মজুত করা পণ্য গুদাম থেকে উদ্ধার করে আবার ট্রাকে করে বিক্রির ব্যবস্থা করেছি। ওই ডিলারকে ২০ হাজার টাকা জরিমান করা হয়েছে।’\nজেলা প্রশাসক বলেন, ‘প্রতিবছরই সরকার রমজানকে সামনে রেখে পণ্যের সরবরাহ বাড়ায় এমনকি টিসিবির সরবরাহ দ্বিগুণ করে। এমন পরিস্থিতির মধ্যেও পণ্যের মূল্য বাড়ানোর প্রতিযোগিতা থাকে। এবার সেটা করতে দেওয়া হবে না। আমরা সম্মিলিতভাবে সেটা প্রতিহত করব। বাজার মনিটরিং ব্যবস্থায় প্রতিদিন ভ্রাম্যমাণ আদালত, ভোক্তা অধিকার সংরক্ষণ অধিদপ্তরের কর্মকর্তারা সার্বক্ষণিক তদারকিতে থাকবেন। পাশাপাশি টিসিবির পণ্য যাতে সুলভে ক্রেতারা পান, সে ব্যবস্থার মনিটরিং করা হবে।’ যদি কেউ অনিয়ম করেন, তাঁদের বিরুদ্ধে কঠোর আইনানুগ ব্যবস্থা নেওয়ার হুঁশিয়ারি দেন তিনি।\nসভায় রমজান উপলক্ষে টিসিবির কর্মপরিকল্পনা ও কৌশল বাস্তবায়নসংক্রান্ত বিভিন্ন গুরুত্বপূর্ণ বিষয় তুলে ধরে আলোচনা করেন অতিথিরা। এতে নগরে ও জেলায় ভ্রাম্যমাণ কতগুলো ট্রাকসেল থাকবে, কী কী পণ্য বিক্রি হবে এবং প্রতিদিন তা কী পরিমাণ সরবরাহ করা হবে, সেসব বিষয়ে বিশদ আলোচনা ও পরিকল্পনা গ্রহণ করা হয়।\nপ্রসঙ্গত, ২৩ ফেব্রুয়ারি নগরের উপকণ্ঠে গরিয়ারপাড় সেতুবন্ধন ক্লাব এলাকায় টিসিবির পণ্য বিক্রির জন্য রাখা নির্ধারিত ট্রাকে অভিযান চালান ভোক্তা অধিকার সংরক্ষণ অধিদপ্তরের কর্মকর্তারা। এ সময় ডিলারের পণ্যের স্টক ও বিক্রির রেজিস্ট্রার মিলিয়ে তাতে ১৬২ লিটার তেল, ১০০ কেজি ডাল ও ১০০ কেজি চিনি কম পাওয়া যায়। এ সময় ওই এলাকার ডিলার মো. জাহাঙ্গীর হোসেনকে জিজ্ঞাসাবাদ করলে তিনি স্বীকার করেন, এসব পণ্য তিনি গুদামে মজুত করেছেন। টিসিবি থেকে উত্তোলন করার পর উল্লিখিত পণ্য বিক্রি না করে গুদামজাত করেন তিনি।\nডিলারের দেওয়া তথ্যের ভিত্তিতে নগরের হাটখোলা এলাকার গুদামে অভিযান চালিয়ে সন্ধ্যায় এসব পণ্য উদ্ধার করে আবার সাধারণ ক্রেতাদের কাছে বিক্রির ব্যবস্থা করা হয়। একই সঙ্গে অবৈধভাবে এসব পণ্য মজুত করায় ডিলার জাহাঙ্গীরকে ২০ হাজার টাকা জরিমানা করা হয়। এ নিয়ে প্রথম আলোর অনলাইনে ওই দিনই ‘কালোবাজারে বিক্রির জন্য টিসিবির পণ্য মজুত, ২০ হাজার টাকা জরিমানা’ শিরোনামে খবর প্রকাশিত হয়।"
    },
    {
        "url": "https://www.prothomalo.com/bangladesh/district/%E0%A6%AA%E0%A6%BE%E0%A6%81%E0%A6%9A-%E0%A6%98%E0%A6%A3%E0%A7%8D%E0%A6%9F%E0%A6%BE-%E0%A6%85%E0%A6%AA%E0%A7%87%E0%A6%95%E0%A7%8D%E0%A6%B7%E0%A6%BE%E0%A6%B0-%E0%A6%AA%E0%A6%B0-%E0%A6%9C%E0%A6%BE%E0%A6%A8%E0%A6%A4%E0%A7%87-%E0%A6%AA%E0%A6%BE%E0%A6%B0%E0%A6%B2%E0%A7%87%E0%A6%A8-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF-%E0%A6%AC%E0%A6%A8%E0%A7%8D%E0%A6%A7",
        "title": "পাঁচ ঘণ্টা অপেক্ষার পর জানতে পারলেন টিসিবির পণ্য বিক্রি বন্ধ | প্রথম আলো",
        "meta_description": "খুচরা বাজারে এক লিটার খোলা সয়াবিন বিক্রি হচ্ছে ১৬০ টাকায়, যা ১০ দিন আগেও ছিল ১৫০ টাকা। এক লিটার বোতলজাত তেল বিক্রি হচ্ছে ১৭০ টাকায়, ১০ দিন আগে ছিল ১৬০ টাকা। ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-02%2F1e9d0d72-2e93-4b3c-b895-6b4bf86c7248%2FThakurgaon_DH0597_20220227_Thakurgaon_TCB_02__2_.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-02-27T20:33:00",
        "keywords": [
            "টিসিবি",
            "নিত্য পণ্য",
            "ঠাকুরগাঁও",
            "রংপুর বিভাগ"
        ],
        "last_scraped": "2024-10-07T15:31:29.039938",
        "source": "প্রথম আলো",
        "old": true,
        "author": "প্রতিনিধি",
        "content": "ঠাকুরগাঁও পৌর শহরের শান্তিনগর মহল্লার বাসিন্দা শহিদা বেগম। শহরের বাড়ি বাড়ি গৃহকর্মী হিসেবে কাজ করেন তিনি। আজ রোববার বেলা একটার দিকে জেলা পরিষদ মিলনায়তনের ফটকে দাঁড়িয়ে এদিক–ওদিক দেখছিলেন আর হাত ছুড়ে অন্যদের সঙ্গে কথা বলছিলেন। তাঁর চোখেমুখে বিরক্তির ছাপ স্পষ্ট।\nকথা হলে শহিদা বলেন, ট্রেডিং করপোরেশন অব বাংলাদেশের (টিসিবি) ভ্রাম্যমাণ ট্রাক থেকে তেল, ডাল ও চিনি কিনবেন। তাই সকাল আটটায় তিনি ওই জায়গায় যান, যাতে লাইনের প্রথম দিকে দাঁড়ানো যায়। সেই সময় তিনি এই প্রতিবেদকের কাছ থেকে জানতে পারেন, ন্যায্যমূল্যে টিসিবির খাদ্যপণ্য বিক্রির মেয়াদ গতকাল শনিবার শেষ হয়ে গেছে। অপেক্ষার পাঁচ ঘণ্টা পর কথাটি শুনেই হতাশ হয়ে পড়লেন শহিদা।\nশুধু শহিদা নন, টিসিবির ন্যায্যমূল্যের পণ্য কিনতে এসে আজ রোববার এভাবেই খালি হাতে ফিরে গেছেন অনেক নিম্ন ও স্বল্প আয়ের মানুষ। ঠাকুরগাঁওয়ে নিত্যপণ্যের বাজারে আগুন লেগেছে। দফায় দফায় বেড়েছে চাল, ডাল, চিনি, তেল, পেঁয়াজ ছাড়াও সবজি, মাছ, মুরগিসহ সব জিনিসের দাম।  \nআজ শহরের বাজার ঘুরে দেখা গেছে, খুচরা বাজারে এক লিটার খোলা সয়াবিন বিক্রি হচ্ছে ১৬০ টাকায়, যা ১০ দিন আগেও ছিল ১৫০ টাকা। এক লিটার বোতলজাত তেল বিক্রি হচ্ছে ১৭০ টাকায়, ১০ দিন আগে ছিল ১৬০ টাকা। এ ছাড়া খুচরা দোকানে মোটা দানার মসুর ডাল ৯৫ টাকায় বিক্রি হচ্ছে। গত সপ্তাহে এটি ৮৫ টাকায় বিক্রি হয়েছে। দেশি-বিদেশি পেঁয়াজ ৩০ টাকা থেকে বেড়ে ৫০ থেকে ৫৫ টাকায় বিক্রি হচ্ছে। এ অবস্থায় ৩ ফেব্রুয়ারি টিসিবি ‘ভ্রাম্যমাণ ট্রাকে পণ্য বিক্রয় কার্যক্রম’ শুরু করে। ঠাকুরগাঁওয়ে ৯ জন পরিবেশকের মাধ্যমে টিসিবির খাদ্যপণ্যের মধ্যে প্রতিলিটার সয়াবিন তেল ১১০ টাকা, প্রতি কেজি মুসুর ডাল ৬৫ টাকা ও চিনি ৫৫ টাকা, পেঁয়াজ ৩০ টাকা দরে বিক্রি হচ্ছিল।\nবাজারদরের চেয়ে কম দামে পণ্য পাওয়ায় টিসিবির ট্রাকের সামনে নিম্নবিত্তের পাশাপাশি মধ্যবিত্তদের ভিড় বেড়ে যায়। গত শনিবার শেষ হয়ে যায় টিসিবির পণ্য বিক্রির মেয়াদ। পণ্য বিক্রি বন্ধ হয়ে যাওয়ায় ক্ষুদ্র ও নিম্ন আয়ের মানুষের চিন্তায় পড়েছেন।\nআজ বেলা একটার দিকে সরেজমিন ঠাকুরগাঁও পৌর শহরের জেলা পরিষদ মিলনায়তনে দেখা যায়, শ খানেক নারী-পুরুষের জটলা। কেউ বসে আছেন গাছের ছায়ায়। কেউ দাঁড়িয়ে সঙ্গীদের সঙ্গে গল্প করে সময় কাটাচ্ছেন। অপেক্ষমাণ একাধিক লোকের সঙ্গে কথা বলে জানা যায়, তাঁরা সবাই টিসিবির পণ্যবাহী ট্রাকের জন্য অপেক্ষা করছেন।\nটিসিবির পণ্য কিনতে এসে অপেক্ষা করছেন পূর্ব হাজীপাড়া মহল্লার ফেরদৌসী বেগম। তাঁর স্বামী শহরের একটি দোকানের বিক্রয়কর্মী। পণ্যের ট্রাক না আসায় তাঁর মধ্যে প্রচণ্ড অসন্তোষ। সে সময় তিনি বলেন, তাঁর স্বামীর বেতনে সংসার চলে না। ছেলেমেয়ে নিয়ে অসুবিধার মধ্যে রয়েছেন। তাই কম দামে তেল, ডাল, চিনি কিনতে এসেছেন। টিসিবির পণ্য বিক্রি বন্ধ হওয়ার কথাটি সে সময় এই প্রতিবেদক তাঁকে জানান। শুনেই মুষড়ে যান ফেরদৌসী, চোখমুখ কালো হয়ে আসে তাঁর। একটু দম নিয়ে তিনি বলেন, ঘরে খাওয়ার লোক চারজন। টিসিবি থেকে কম দামে তেল-ডাল পাইলে কিছু পয়সা বাঁচে। বিক্রি বন্ধ হয়ে যাওয়ায় আমার জন্য সংসার চালানো কষ্ট হয়ে গেল। পরে এ বিষয়টি অপেক্ষায় থাকা লোকজনকে জানালে তাঁরা কিছুতেই বিশ্বাস করতে পরছিলেন না। শেষমেশ এই প্রতিবেদক টিসিবির এক পরিবেশকের সঙ্গে তাঁদের মুঠোফোনে কথা বলিয়ে দেন। পরে তাঁরা হতাশ হয়ে বাড়ি ফিরতে শুরু করেন।\nযেতে যেতে মুন্সিপাড়া মহল্লার বাসিন্দা রত্না বেগম বলতে লাগলেন, বাজারে সব জিনিসেরই দাম বেড়ে গেছে। এখানেই (টিসিবি) দাম একটু কম পেতাম বলে সকাল থেকে এখানে বসে থাকতাম। কষ্টের মধ্যেও এখান থেকে তেল, ডাল ও চিনি কিনে দিন চলে যাচ্ছিল। কিন্তু সুখ সইল না।\nশহরের দোকান কর্মচারী মকছেদ আলী। তিনি দুই ছেলে ও স্ত্রীকে নিয়ে থাকেন হঠাৎপাড়া এলাকায়। তিনি বলেন, দুই বছরে বেতন এক টাকাও বাড়েনি। কিন্তু সবকিছুরই দাম বেড়েছে। এখন জীবন চালাতে অনেক কষ্ট করতে হচ্ছে।\nটিসিবি রংপুর কার্যালয়ের উপঊর্ধ্বতন কার্যনির্বাহী প্রতাপ কুমার বলেন, ‘২৬ ফেব্রুয়ারি এ পর্যায়ে টিসিবি ভ্রাম্যমাণ ট্রাকে পণ্য বিক্রয় কার্যক্রম শেষ হয়েছে। নতুন আঙ্গিকে আবার শুরু হবে। তবে কবে শুরু হবে, এখনই তা ঠিক বলতে পারছি না।’"
    },
    {
        "url": "https://www.prothomalo.com/bangladesh/capital/%E0%A6%95%E0%A7%8B%E0%A6%A5%E0%A6%BE%E0%A6%93-%E0%A6%98%E0%A6%A3%E0%A7%8D%E0%A6%9F%E0%A6%BE%E0%A6%B0-%E0%A6%AA%E0%A6%B0-%E0%A6%98%E0%A6%A3%E0%A7%8D%E0%A6%9F%E0%A6%BE-%E0%A6%85%E0%A6%AA%E0%A7%87%E0%A6%95%E0%A7%8D%E0%A6%B7%E0%A6%BE-%E0%A6%95%E0%A6%B0%E0%A7%87-%E0%A6%96%E0%A6%BE%E0%A6%B2%E0%A6%BF-%E0%A6%B9%E0%A6%BE%E0%A6%A4%E0%A7%87-%E0%A6%AB%E0%A7%87%E0%A6%B0%E0%A6%BE-%E0%A6%95%E0%A7%8B%E0%A6%A5%E0%A6%BE%E0%A6%93-%E0%A6%B9%E0%A6%BE%E0%A6%99%E0%A7%8D%E0%A6%97%E0%A6%BE%E0%A6%AE%E0%A6%BE",
        "title": "কোথাও ঘণ্টার পর ঘণ্টা অপেক্ষা করে খালি হাতে ফেরা, কোথাও হাঙ্গামা | প্রথম আলো",
        "meta_description": "এক সপ্তাহ বিরতির পর রোববার থেকে ঢাকার রাস্তায় আবার ট্রাকে করে সাশ্রয়ী মূল্যে খাদ্যপণ্য বিক্রি শুরু করেছে টিসিবি। ‘ভ্রাম্যমাণ ট্রাকে পণ্য বিক্রয় কার্যক্রম’ চলবে ২৪ মার্চ পর্যন্ত। ঢাকা মহানগরের বিভিন্ন পয়েন্টে ১৫০টি ট্রাকে পাওয়া যাবে এ পণ্য।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F511dad49-5903-4fc7-8b0c-7b48884868a1%2F3.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-06T20:07:00",
        "keywords": [
            "টিসিবি",
            "বাণিজ্য",
            "রাজধানী ঢাকা"
        ],
        "last_scraped": "2024-10-07T15:31:48.532986",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "সপ্তাহ বিরতিতে ঢাকার রাস্তায় আবার ট্রাকে করে সাশ্রয়ী মূল্যে খাদ্যপণ্য বিক্রি শুরু করেছে ট্রেডিং করপোরেশন অব বাংলাদেশ (টিসিবি)। তবে কোথাও ট্রাক না আসায় ঘণ্টার পর ঘণ্টা অপেক্ষা শেষে ফিরে গেছেন লোকজন। কোথাও অতিরিক্ত ভিড় হওয়ায় হয়েছে ধস্তাধস্তি। লাইন ভেঙে পণ্য নেওয়ার ঘটনাও ঘটেছে।\n গত ২৬ ফেব্রুয়ারির পর আজ রোববার আবার ‘ভ্রাম্যমাণ ট্রাকে পণ্য বিক্রয় কার্যক্রম’ শুরু করেছে টিসিবি। চলবে ২৪ মার্চ পর্যন্ত। ঢাকা মহানগরের বিভিন্ন পয়েন্টে ১৫০টি ট্রাকে চিনি, মসুর ডাল, সয়াবিন তেল ও পেঁয়াজ—এ চারটি খাদ্যপণ্য পাওয়া যাবে। শুক্রবার ছাড়া সপ্তাহের প্রতিদিন বিক্রি হবে এসব পণ্য।\nআজ সকাল ১০টা থেকে দুপুর পর্যন্ত রাজধানীর মোহাম্মদপুর ও বছিলা এলাকা ঘুরে দেখেন এই প্রতিবেদক। বছিলায় প্রায় ২০০ নারী–পুরুষ পণ্য নেওয়ার জন্য অপেক্ষা করছিলেন। তাঁদের অনেকে বলেন, সর্বশেষ পণ্য বিক্রির দিন বলা হয়েছিল, ৬ মার্চ (আজ) আবার গাড়ি আসবে। কিন্তু গাড়ি আসেনি। তাই কয়েক ঘণ্টা অপেক্ষা করে বেলা একটার দিকে হতাশ হয়ে ফিরে যাচ্ছেন তাঁরা।\nহাসিনা বেগম বছিলা এলাকার একজন গৃহকর্মী। গত মাসে টিসিবির পণ্য কিনতে এসেছিলেন চারবার। কিন্তু অন্যের বাসায় কাজ শেষ করে আসতে দেরি হওয়ায় পণ্য পাননি এক দিনও। তাই আজ এসেছিলেন সকাল সাড়ে আটটায়। আর আজ গাড়িই আসেনি।\nপণ্য কিনতে আসা নারীদের সারিতে ৩০ নম্বরে ছিলেন হাসিনা বেগম। ঘণ্টার পর ঘণ্টা অপেক্ষা করে গাড়ির দেখা না পাওয়ায় অন্যদের মতো তিনিও ছিলেন ক্লান্ত–ক্ষুব্ধ। প্রথম আলোকে তিনি বলেন, কাজ করে সব মিলিয়ে আড়াই হাজার টাকা পান। তা দিয়ে দুই বাচ্চার দেখভাল করতে হয়। শ্বশুরের বাসায় থাকেন। তবে আয়ের পুরোটাই চলে যায় নিত্যপ্রয়োজনীয় পণ্য কিনতে।\nকাজ ফেলে পণ্য নিতে আসা হাসিনা বেগমের কণ্ঠে ছিল হতাশা। বলেন, ‘গত মাসে আলুভর্তাই বেশি খাইছি। তেল পাই নাই তো, তাই তরকারি বেশি রান্না করতে পারি নাই। বাচ্চারা আবার ভাজি, তরকারি, ডাল খাইতে চায়। বাইরে তো কিনতে পারি না।’\nচিনি, ডাল, তেল ও পেঁয়াজ—টিসিবির গাড়ি থেকে চারটি পণ্যেরই প্রতিটি দুই কেজি করে কেনেন হাসিনা বেগম। আর বাইরে থেকে কেনেন মোটা চাল। বলেন, ‘দুই কেজিতে সারা মাস চালাই। দুই কেজির জন্য ঘণ্টার পর ঘণ্টা দাঁড়াই থাকতে হইল। তেল পাইলেও মনডা মানত। আইজও পাইলাম না।’\nবয়োবৃদ্ধ, নারী, শিশু, এমনকি অসুস্থ ব্যক্তিও ছিলেন টিসিবির গাড়ির অপেক্ষায়। তাঁদের কেউ কেউ জানান, তিন মাস ধরে গাড়ি ঠিকমতো আসে না। মাঝেমধ্যে আসে।\nইমাম হোসেন নামের একজন দোকানি টিসিবির ডিলারদের অনুরোধে পণ্য নিতে আসা ব্যক্তিদের হাতে সিরিয়াল নম্বর লিখে দিচ্ছিলেন। তিনি বলেন, নতুন ডিলার নিয়োগ হয়েছে এখানে। কিন্তু তাঁর সঙ্গে এখনো যোগাযোগ হয়নি। প্রতিদিনই লোকজন পণ্য দেওয়ার তারিখ না জানতে এসে ঘুরে যাচ্ছেন। তিনি বলেন, তেলের মূল্যবৃদ্ধিতে মানুষ পাগল হয়ে গেছে।\nমোহাম্মদপুর বাসস্ট্যান্ডে গিয়ে দেখা গেল, নারী–পুরুষের দীর্ঘ লাইন। বিশৃঙ্খলা করছেন কেউ কেউ। সারির মাঝে প্রবেশের চেষ্টা করছেন তাঁরা। আবার সামনে গিয়ে সারির বাইরে থেকে পণ্য নেওয়ার চেষ্টা করছেন দু–একজন। এ প্রতিবেদক সেখানে থাকা অবস্থায় নারীদের মধ্যে ধাক্কাধাক্কি হয় বেশ কয়েকবার। হয় চিৎকার-চেঁচামেচি। কটুকথাও বলেন কেউ।\nটিসিবির পণ্যের জন্য অপেক্ষারত নারীদের কয়েকজন জানালেন, একজন সকালে কলম দিয়ে হাতে সিরিয়াল লিখে দিয়ে গেছেন। তবে একই সিরিয়াল দুজনের হাতেও দেখা গেল।\nরোজিনা আক্তার সারির মাঝামাঝি ঢোকার চেষ্টা করছিলেন। তাঁর হাতে সিরিয়াল নম্বর ‘৭৭’। একই সিরিয়ালের আরেক নারী লাইনেই দাঁড়িয়ে ছিলেন। রোজিনা আক্তারের দাবি, তিনি সকালে এসে সিরিয়াল নম্বর নিয়ে চলে যান বাসায়। সন্তানকে পড়তে পাঠিয়ে আবার এসেছেন।\nসারিতে থাকা অন্যরা রোজিনার দাবি মানছিলেন না। তাঁরা বলছিলেন, তিনি নিজে সিরিয়াল লিখে এনেছেন। এ পর্যায়ে ধাক্কাধাক্কি শুরু হয়। ঝগড়ায় জড়িয়ে পড়েন তাঁরা। প্রতিবেদক সেখানে সাড়ে ৩ ঘণ্টা অবস্থানকালে এমন হাঙ্গামা হতে দেখেন বেশ কয়েকবার।\nমোহাম্মদপুর বাসস্ট্যান্ডে পণ্য দেওয়া শুরু হয় সকাল পৌনে ১০টার দিকে। কিছুক্ষণ পর কথা হয় মোহাম্মদ এবাদত হোসেনের সঙ্গে। তিনি বলেন, ‘কড়া রোদে ঘণ্টাখানেক দাঁড়িয়ে আছি। আসার পর ১৩ জনের পেছনে ছিলাম; এখন আছি ২০ জনের পেছনে। অনেকের খাতিরের লোক লাইনে ঢুকছে।’\nপণ্য বিক্রেতা মোহাম্মদ দেলোয়ার প্রথম আলোকে বলেন, ‘সিরিয়াল (সারি) ঠিক না করলে পণ্য দেব ক্যামনে? আমি তো তর্ক করতে যাব না। পণ্য, টাকা হিসাব করতে করতেই হয়রান।’\nমোহাম্মদপুর বাসস্ট্যান্ডে পণ্য বিক্রির কার্যক্রম দেখতে এসেছিলেন ডিলার অ্যাসোসিয়েশনের যুগ্ম সম্পাদক রফিকুল ইসলাম। ধস্তাধস্তির বিষয়ে জানতে চাইলে তিনি বলেন, ‘সব পয়েন্টেই (পণ্য দেওয়ার স্থান) এমন হুড়োহুড়ি হচ্ছে। মানুষজনকে মানানো যায় না। এক পরিবার থেকে একাধিক ব্যক্তি দাঁড়ানোর অভিযোগও হরহামেশা শোনা যায়। কিন্তু কেউ লাইনে দাঁড়ালে তো আমরা পণ্য দিতে বাধ্য। যাচাই করার সময় কোথায়?’\nটিসিবির ট্রাকে চিনি প্রতি কেজি ৫৫ টাকা, মসুর ডাল ৬৫ টাকা, সয়াবিন তেল লিটার ১১০ টাকা ও পেঁয়াজ প্রতি কেজি ২০ টাকায় বিক্রি হচ্ছে। একজন দুই কেজি করে পণ্য ও দুই লিটার তেল কিনতে পারেন।"
    },
    {
        "url": "https://www.prothomalo.com/fun/%E0%A6%B2%E0%A7%87%E0%A6%96%E0%A6%95%E0%A7%87%E0%A6%B0-%E0%A6%85%E0%A6%9F%E0%A7%8B%E0%A6%97%E0%A7%8D%E0%A6%B0%E0%A6%BE%E0%A6%AB-%E0%A6%A8%E0%A6%BE-%E0%A6%A8%E0%A6%BF%E0%A7%9F%E0%A7%87-%E0%A6%B8%E0%A6%AC%E0%A6%BE%E0%A6%87-%E0%A6%A6%E0%A7%8C%E0%A7%9C%E0%A7%87-%E0%A6%97%E0%A7%87%E0%A6%B2-%E0%A6%95%E0%A7%8B%E0%A6%A8-%E0%A6%A6%E0%A6%BF%E0%A6%95%E0%A7%87",
        "title": "লেখকের অটোগ্রাফ না নিয়ে সবাই দৌড়ে গেল কোন দিকে? | প্রথম আলো",
        "meta_description": "তোমাকে বললাম না, লোক ভাড়া করে আগে থেকে দাঁড় করিয়ে রাখতে? এটা কী হলো?",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2Fcc707dd4-7218-48f9-9bba-e13d7b2e66bf%2FBB_580.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-09T14:29:00",
        "keywords": [
            "একটু থামুন",
            "বই",
            "বইমেলা",
            "লেখক",
            "টিসিবি",
            "বাজারদর"
        ],
        "last_scraped": "2024-10-07T15:32:23.016936",
        "source": "প্রথম আলো",
        "old": true,
        "author": "আদনান মুকিত",
        "content": ""
    },
    {
        "url": "https://www.prothomalo.com/bangladesh/capital/%E0%A6%B8%E0%A6%95%E0%A6%BE%E0%A6%B2%E0%A7%87-%E0%A6%B2%E0%A6%BE%E0%A6%87%E0%A6%A8%E0%A7%87-%E0%A6%AC%E0%A6%BF%E0%A6%95%E0%A7%87%E0%A6%B2%E0%A7%87-%E0%A6%96%E0%A6%BE%E0%A6%B2%E0%A6%BF-%E0%A6%B9%E0%A6%BE%E0%A6%A4%E0%A7%87-%E0%A6%AB%E0%A7%87%E0%A6%B0%E0%A6%BE",
        "title": "সকালে লাইনে, বিকেলে খালি হাতে ফেরা | প্রথম আলো",
        "meta_description": "সকাল সাড়ে ১০টা থেকে বিকেল ৪টা—টিসিবির ট্রাকের পেছনে এই সাড়ে পাঁচ ঘণ্টা লাইনে দাঁড়িয়ে ছিলেন খণ্ডকালীন গৃহকর্মী হিসেবে কাজ করে সংসার চালানো ইরুন্নেসা। আশা, যদি কম দামে তেল-ডাল কেনা যায়। তবে পুরোটা সময় দাঁড়িয়ে থাকাটাই বৃথা গেছে। ইরুন্নেসার পালা আসার আগেই টিসিবির ট্রাকের পণ্য ফুরিয়ে গেছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-01%2F2087bf8b-f89d-4005-a374-edaf66f1fe4d%2F8b598b09ca90d40f057d57cb1617c2f2_5aeb3009f2e64.jpg?auto=format%2Ccompress&fmt=webp&format=webp&w=300&dpr=1.3",
        "published_date": "2022-03-10T11:35:00",
        "keywords": [
            "টিসিবি",
            "মূল্যবৃদ্ধি",
            "বাজার দর",
            "বাজার",
            "নিত্য পণ্য"
        ],
        "last_scraped": "2024-10-07T15:32:44.708766",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "সকাল সাড়ে ১০টা থেকে বিকেল ৪টা—টিসিবির ট্রাকের পেছনে এই সাড়ে পাঁচ ঘণ্টা লাইনে দাঁড়িয়ে ছিলেন খণ্ডকালীন গৃহকর্মী হিসেবে কাজ করে সংসার চালানো ইরুন্নেসা। আশা, যদি কম দামে তেল-ডাল কেনা যায়। তবে পুরোটা সময় দাঁড়িয়ে থাকাটাই বৃথা গেছে। ইরুন্নেসার পালা আসার আগেই টিসিবির ট্রাকের পণ্য ফুরিয়ে গেছে।\nশুধু ইরুন্নেসা নয়, শেষ পর্যন্ত দাঁড়িয়ে থেকে ফিরে যেতে হয়েছে আরও প্রায় ২০ জনকে, যাঁরা শেষ পর্যন্ত লাইনে ছিলেন। এর বাইরে পণ্য পাওয়ার আশা না দেখে কেউ কেউ মাঝপথেই ফিরে গেছেন।\nএই ঘটনা ঘটেছে গতকাল বুধবার ঢাকার মোহাম্মদপুরের টাউন হল মোড়ে। সেখানে সরকারি সংস্থা ট্রেডিং করপোরেশন অব বাংলাদেশের (টিসিবি) একটি ট্রাক পণ্য বিক্রি করতে দাঁড়িয়ে ছিল।\nপণ্য না পেয়ে ক্লান্ত ও ক্ষুব্ধ ইরুন্নেসা প্রথম আলোকে বলেন, ‘হাই ব্লাড প্রেশার (উচ্চ রক্তচাপ) নিয়া দাঁড়ায়া আছি কয়েক ঘণ্টা। মানুষের বাসার কাজ বাদ দিয়া আইছি। জিনিস নাকি শেষ হইয়া গ্যাছে। এখন তো কিছু করার নাই।’ তিনি বলেন, কাজে যেতে পারেননি বলে গৃহকর্ত্রী ফোন করে রাগারাগি করেছেন। ওদিকে তিনি তেল-ডালও পাননি।\nঢাকায় টিসিবি ভর্তুকি মূল্যে সয়াবিন তেল, চিনি, ডাল ও পেঁয়াজ বিক্রি করে। টিসিবির ট্রাক থেকে দুই লিটার সয়াবিন তেল কেনা যায় ২২০ টাকায়, বাজারে যা ৩৩০ টাকা। টিসিবি চিনি বিক্রি করে ৫৫ টাকা কেজিতে। বাজার থেকে চিনি কিনতে দাম পড়ে কেজিপ্রতি ৭৮ থেকে ৮০ টাকা। টিসিবি মসুর ডাল বিক্রি করে ৬৫ টাকায়, যা বাজারে ৯৫ টাকার নিচে পাওয়া যায় না। বাজার থেকে যে পেঁয়াজ কিনতে ৫০ টাকা লাগে, একই পেঁয়াজ টিসিবির ট্রাক থেকে ৩০ টাকায় কেনা যায়।\nদেশের বাজারে সম্প্রতি নিত্যপণ্যের দাম ব্যাপকভাবে বেড়ে যাওয়ায় টিসিবির ট্রাকের পেছনে দীর্ঘ লাইন তৈরি হচ্ছে। অবশ্য সে তুলনায় পণ্য বরাদ্দ কম থাকে। দিনে একটি ট্রাকে যে পরিমাণ পণ্য দেওয়া হয় তা দিয়ে ২৫০ জন ক্রেতার চাহিদা মেটানো যায়।\nমোহাম্মদপুরের টাউন হল মোড়ে টিসিবির ট্রাকের কাছে গতকাল বেলা পৌনে ১১টার দিকে গিয়ে দেখা যায়, নারী ও পুরুষের আলাদা লাইনে ৩০০ জনের মতো মানুষ দাঁড়িয়ে। লাইনের পেছনে নতুন নতুন ক্রেতা যোগ দিচ্ছেন। তাতে সংখ্যা আরও বাড়ছে। আবার কেউ কেউ বেশি ভিড় দেখে চলেও যাচ্ছেন। কিন্তু অনেকেই তীব্র রোদের মধ্যে যত কষ্টই হোক, লাইনে দাঁড়িয়ে ছিলেন। অনেকেই বয়স্ক। কারও কারও সঙ্গে ছিল শিশুসন্তান।\nটাউন হল মোড়ে পণ্য বিক্রেতা টিসিবির পরিবেশক মিজানুল হক প্রথম আলোকে বিকেলে মুঠোফোনে বলেন, ‘পণ্য শেষ। তারপরও তাঁরা (লাইনে দাঁড়ানো ব্যক্তি) বলছেন, না থাকলেও দিতে হবে। বলে, “কম পড়ছে কেন?” আমার পক্ষে তো আড়াই শর বেশি মানুষকে দেওয়া সম্ভব না।’\nমিজানুল আরও বলেন, ইদানীং ভিড় বেশি হচ্ছে। প্রচুর মানুষ লাইনে দাঁড়াচ্ছে।\n‘এখন কম খাই’\nদুপুরে ইরুন্নেসা যখন লাইনে দাঁড়িয়ে ছিলেন, তখন প্রথম আলোকে বলেন, তাঁর স্বামী আরেকটি বিয়ে করেছেন। তিনি দুই মেয়েকে নিয়ে মোহাম্মদপুরের নূরজাহান রোডে থাকেন। ছোট মেয়ে পড়ে উচ্চমাধ্যমিকে। বড় মেয়েও তাঁর দুই কন্যাকে নিয়ে থাকেন ইরুন্নেসার সঙ্গে। বড় মেয়ে ও ইরুন্নেসা মিলে মাসে আয় করেন ১৫ হাজার টাকা। বাসাভাড়ায় চলে যায় সাড়ে ছয় হাজার টাকা। বাকিটা দিয়ে মেটাতে হয় পুরো পরিবারের খরচ।\nইরুন্নেসা বলেন, ‘আগের চেয়ে এখন কম খাই। জিনিসের দাম বাড়ছে, ইনকাম (আয়) তো বাড়ে নাই। সপ্তাহে এক দিন মাছ-মুরগি খাই। বাকি দিন নিরামিষ, ডাল, আলুভর্তা দিয়াই চলে। আগে একটু ভালোই খাইতাম। সপ্তায় ৩–৪ দিন মাছ খাইতাম।’\nসাড়ে তিন ঘণ্টা দাঁড়িয়ে থেকে পণ্য পেয়ে খুশি জাহাঙ্গীর আলম। তিনি বৈদ্যুতিক মিস্ত্রির কাজ করেন। নিজে থাকেন মোহাম্মদপুরের একটি মেসে। আর দুই সন্তান ও স্ত্রী থাকে ময়মনসিংহে। প্রতি মাসে ১০ হাজার টাকার মতো আয় হয়। সেটা দিয়ে নিজের খরচ যেমন মেটাতে হয়, তেমনি পরিবারকে মাসে মাসে টাকা পাঠাতে হয়।\nজাহাঙ্গীর আলম বলেন, মেসে আগে খাবারের জন্য দিতে হতো আড়াই হাজার টাকা। ছয় মাস ধরে দিতে হচ্ছে তিন হাজার টাকা। আর পরিবারের মাসে লাগত পাঁচ হাজার টাকার মতো। এখন দিতে হয় সাত হাজার।\nমোহাম্মদপুরের কয়েকটি জায়গায় টিসিবির পণ্য বিক্রি হয়। একেক দিন একেক জায়গায়। সকাল সাড়ে ১০টার দিকে মোহাম্মদপুর বাসস্ট্যান্ড ও বেড়িবাঁধের মাঝামাঝি এলাকায় গিয়ে দেখা যায়, শ খানেক নারী-পুরুষ অপেক্ষা করছেন টিসিবির গাড়ির জন্য।\nঅপেক্ষারত আবদুর রহিম খান বলেন, একটি বহুজাতিক প্রতিষ্ঠানে চাকরি করতেন। সংসারে সচ্ছলতা ছিল। করোনাকালে তাঁর চাকরি চলে গেছে। এখন স্ত্রীর একার আয়ে সংসার চলে। তিনি বলেন, ‘বাসাভাড়াটা মাসের শুরুতে দিয়ে দেই। এরপর খাইলে খাইলাম, না খাইলে নাই।’"
    },
    {
        "url": "https://www.prothomalo.com/opinion/column/%E0%A6%89%E0%A6%A8%E0%A7%8D%E0%A6%A8%E0%A7%9F%E0%A6%A8-%E0%A6%A4%E0%A7%8B-%E0%A6%96%E0%A6%BE%E0%A6%93%E0%A7%9F%E0%A6%BE-%E0%A6%AF%E0%A6%BE%E0%A7%9F-%E0%A6%A8%E0%A6%BE",
        "title": "উন্নয়ন তো খাওয়া যায় না | প্রথম আলো",
        "meta_description": "ঘরে আগুন লাগলে মানুষ ফায়ার সার্ভিস ডাকে। কিন্তু ক্ষুধার আগুন নেভাতে আসবে কোন ফায়ার সার্ভিস? না, নেই কোনো জরুরি সহায়তা কর্মসূচি। আছে কেবল টিসিবির ট্রাক। বিশ্ব নারী দিবসে মধ্যবিত্ত জমায়েতে আর ফেসবুক মহল্লায় বেগুনি উৎসব হয়ে গেল। শ্রমজীবী নারীরা তখন ছুটছিলেন টিসিবির ট্রাকের পেছনে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2Fbcf98a8e-bdb7-4a75-a61e-3bdd18143c2c%2FTcb_truck.PNG?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-10T18:14:00",
        "keywords": [
            "লেখকের কলাম",
            "নিত্য পণ্য",
            "বাজার",
            "টিসিবি",
            "উন্নয়ন",
            "অর্থ পাচার",
            "ফারুক ওয়াসিফ",
            "মতামত"
        ],
        "last_scraped": "2024-10-07T15:33:07.518344",
        "source": "প্রথম আলো",
        "old": true,
        "author": "ফারুক ওয়াসিফ",
        "content": "ঘরে আগুন লাগলে মানুষ ফায়ার সার্ভিস ডাকে। কিন্তু ক্ষুধার আগুন নেভাতে আসবে কোন ফায়ার সার্ভিস? না, নেই কোনো জরুরি সহায়তা কর্মসূচি। আছে কেবল টিসিবির ট্রাক। বিশ্ব নারী দিবসে মধ্যবিত্ত জমায়েতে আর ফেসবুক মহল্লায় বেগুনি উৎসব হয়ে গেল। শ্রমজীবী নারীরা তখন ছুটছিলেন টিসিবির ট্রাকের পেছনে। একটা ছবি: ছুটন্ত ট্রাকের পেছনে ছুটেও নাগাল পাচ্ছেন না। আরেকটি ছবি: চলন্ত ট্রাকের পেছনটা ধরে ঝুলছেন এক বয়স্ক নারী। আরও মর্মান্তিক ক্রেতাদের মধ্যে কাড়াকাড়ি-মারামারি। পণ্য কম, মানুষ বেশি। সন্তানদের খাওয়ানোর জন্য মরিয়া নারীদের দেখে চোখে পানি চলে আসে।\nএভাবেই দরিদ্র মানুষ নিজেদের মধ্যে মারামারি করে ধনীদের রেয়াত দেয়। মজুতদারেরা হাসেন। ভুক্তভোগীরা সব জেনেও অসহায়। তাদের ক্ষমতার হাত এতই খাটো, নিজের মতো আরেকজনের গাল বা চুল শুধু ধরা যায়, মহাজনেরা থাকেন ধরাছোঁয়ার বাইরে। যে দেশে রাজনীতিতে অচলাবস্থা, গরিব তো দুরস্ত, মধ্যবিত্তেরও সংগঠন নেই, সেখানে মুনাফার লাগাম ধরবে কে?\nনারীরা যুদ্ধের শিকার হন বেশি। যখন মহামারি চলছিল, তখনো নারীরা অভাব আর নির্যাতনের চাপ বেশি সয়েছেন। যখন জিনিসপত্রের দাম আকাশে উঠে যাচ্ছে, তখনো বাজারের আগুন বেশি পোড়াচ্ছে তাঁদেরই। নারীদের এখন ঘরে-বাইরে কর্ম করে খাওয়া লাগে। গৃহিণী নামক গেরস্তালি শ্রমদানের পেশা দিয়ে আর পরিবার চলে না। পরিবারের সবাইকে রেঁধে খাওয়ানোর আগে বাজারটাও তাঁদেরই করা লাগে এখন। পুরুষদের লজ্জা লাগে বলে স্ত্রী-কন্যাদের তাঁরা টিসিবির ট্রাকের সারিতে পাঠান।\nআসলে পুরুষেরা নন, লাখো দরিদ্র নারীকে খাদ্যপণ্যের জন্য রাস্তায় নামিয়েছে আর কেউ নয়, স্বয়ং সরকার। অর্থমন্ত্রী নীরব, বাণিজ্যমন্ত্রী বলেছেন, তাঁর কিছু করার নেই। তিনি দেখালেন আন্তর্জাতিক বাজারের দোহাই। চাল-তেল-আটার দাম তো বহুদিন ধরেই বাড়ছে। ইউক্রেন যুদ্ধের দোহাই এখানে খাটবে না। মুদ্রাস্ফীতি সামলানোয় কী করা হয়েছে? বাংলাদেশে সরকার নিত্যপ্রয়োজনীয় দ্রব্যের ওপর ভারতের চেয়ে কয়েক গুণ বেশি শুল্ক-ভ্যাট বসিয়ে দাম বাড়ানোর বন্দোবস্ত করে রেখেছে। এভাবে সরকার আয় করে। এ আয়ের বড় অংশ যায় দুর্নীতিতে আর অস্বাভাবিক খরুচে উন্নয়নের খাই মেটাতে। এ আয়-ব্যয় হয় খেলাপিদের ঋণের বোঝা টানতে, বেসরকারি বিদ্যুৎকেন্দ্রের মালিকদের পুষতে।\nকেনা দামের ওপর অস্বাভাবিক লাভ ধরাই বাংলাদেশে রীতি। ওভার ইনভয়েসিংয়ের কায়দায় দুই দফায় লুট হয় সাধারণের পকেট। একবার বেশি আমদানি ব্যয় দেখিয়ে বাড়তিটা বিদেশে পাচারের মাধ্যমে, পরের দফায় সেই পাচারের খেসারতটা দ্রব্যমূল্য বৃদ্ধির মাধ্যমে তুলে নিয়ে। ধনীদের আয় বাড়ানোর বহু কলাকৌশল রাষ্ট্রই করে রাখে। সে জন্যই কোটিপতি পয়দা করার দিক থেকে বাংলাদেশ বরাবরই বিশ্বের অন্যতম সেরা দেশ। সে জন্যই মহামারির মধ্যেও বিলিয়নিয়ারের সংখ্যা বাড়ে।\nসাবেক কালে কেউ লাখপতি হলে বাড়িতে বাঁশের খুঁটির আগায় লাখের বাতি জ্বালাতেন। আধুনিক কালের বাংলাদেশি বিলিয়নিয়াররা শতকোটির মালিক হলে বিদেশে বাতি জ্বালান। হাজার কোটিপতি হলে তারাভরা শপিং মল, বিলাসবহুল হোটেল বা প্রাসাদ কেনেন স্বপ্নের বিদেশে। আগের নিয়ম থাকলে বাংলার আকাশ মিল্কিওয়ে ছায়াপথের মতো ঝলমল করত।\nএদিকে গত মঙ্গলবার দুই হাজার কোটি টাকা পাচারের মামলায় ফরিদপুর জেলা আওয়ামী লীগের সাবেক সহসভাপতি এবং সাবেক স্থানীয় সরকারমন্ত্রী খন্দকার মোশাররফ হোসেনের ছোট ভাই গ্রেপ্তার হয়েছেন। মন্ত্রী বা তাঁদের ভাই-বেরাদরের দরকার নেই, জেলা পর্যায়ের নেতারাই যদি হাজার হাজার কোটি টাকা পাচার করেন, তাহলে সারা দেশে এ রকম কত নেতা আছেন? কত মন্ত্রীর স্বজন দুর্নীতি ও অর্থ পাচারের সঙ্গে জড়িত? তাঁদের ইতিহাসটা কী? এসবের কী কুফল অর্থনীতিতে পড়ছে, কীভাবে বাজার বেসামাল হচ্ছে? প্রশ্ন অনেক এবং উত্তরও অনেকেরই জানা। তবে এভাবে চলতে পারে না। করোনা মহামারিতে মধ্যবিত্তের পিঠ বেঁকে গিয়েছিল। বেকারত্ব সীমা ছাড়িয়েছিল। এখন টিসিবির ট্রাকের পেছনে স্বল্প আয়ের বাংলাদেশকে দৌড়াতে দেখে মধ্যম আয়ের বাংলাদেশের মনেও ভয় জাগছে। সামনে রোজা আসছে, বাজারে দাবানল লাগানোর ভয় নিয়ে।\nকোনো সাধারণ ব্যবস্থা দিয়ে বাজারের ওপর দুর্বৃত্তদের থাবা সরানো যাবে না। গত এক যুগে দেখা গেছে নির্বাচনের আগে আগে অর্থ পাচারের হিড়িক বাড়ে। ২০১৪ সালে, ২০১৮ সালের মুদ্রা পাচারের পরিসংখ্যান তা-ই বলে। আগামী বছর আরেকটা নির্বাচন হওয়ার কথা আছে। সরকার এবং সব রাজনৈতিক ও অরাজনৈতিক কর্তৃপক্ষের কাছে সেই পুরোনো প্রশ্নই তুলছি—ভোটের আগে ভাত মিলবে তো? উন্নয়ন তো খাওয়া যায় না।\n ফারুক ওয়াসিফ লেখক ও প্রতিচিন্তার নির্বাহী সম্পাদক\nfaruk.wasif@prothomalo.com"
    },
    {
        "url": "https://www.prothomalo.com/politics/%E0%A7%A9-%E0%A6%95%E0%A7%8B%E0%A6%9F%E0%A6%BF-%E0%A6%AE%E0%A6%BE%E0%A6%A8%E0%A7%81%E0%A6%B7%E0%A6%95%E0%A7%87-%E0%A6%95%E0%A6%AE-%E0%A6%A6%E0%A6%BE%E0%A6%AE%E0%A7%87-%E0%A7%AF-%E0%A6%AA%E0%A6%A3%E0%A7%8D%E0%A6%AF-%E0%A6%A6%E0%A6%BF%E0%A6%A8-%E0%A6%B0%E0%A7%81%E0%A6%B9%E0%A6%BF%E0%A6%A8-%E0%A6%B9%E0%A7%8B%E0%A6%B8%E0%A7%87%E0%A6%A8",
        "title": "৩ কোটি মানুষকে কম দামে ৯ পণ্য দিন: রুহিন হোসেন | প্রথম আলো",
        "meta_description": "বাংলাদেশের কমিউনিস্ট পার্টির (সিপিবি) সাধারণ সম্পাদক রুহিন হোসেন প্রিন্স বলেছেন, সাধারণ মানুষ শুধু কম খেয়েই বেঁচে নেই, দ্রব্যমূল্যে দিশাহারা হয়ে আহাজারি করছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F4a7b9671-86ee-4753-896b-dd2f82931e8d%2Fprince_cpb.jpg?rect=0%2C0%2C945%2C630&auto=format%2Ccompress&fmt=webp&format=webp&w=640&dpr=1.3",
        "published_date": "2022-03-11T20:53:00",
        "keywords": [
            "রাজধানী",
            "রাজধানী ঢাকা",
            "রাজনীতি",
            "টিসিবি"
        ],
        "last_scraped": "2024-10-07T15:33:29.553525",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "বাংলাদেশের কমিউনিস্ট পার্টির (সিপিবি) সাধারণ সম্পাদক রুহিন হোসেন প্রিন্স বলেছেন, সাধারণ মানুষ শুধু কম খেয়েই বেঁচে নেই, দ্রব্যমূল্যে দিশাহারা হয়ে আহাজারি করছে। অন্তত তিন কোটি কম আয়ের মানুষকে তেল, চাল, চিনি, ডাল, আটাসহ প্রয়োজনীয় নয়টি পণ্য কম দামে সরবরাহের দাবি জানান।\nআজ শুক্রবার রাজধানীর শ্যামপুর এলাকায় বিক্ষোভে যোগ দিয়ে এসব কথা বলেন রুহিন হোসেন। তিনি তেলসহ নিত্যপণ্যের মূল্য কমাতে কঠোরভাবে বাজার নিয়ন্ত্রণ, টিসিবির মাধ্যমে খাদ্যদ্রব্য আমদানি, সর্বত্র রেশনিং ও ন্যায্যমূল্যের দোকান চালুর দাবি জানান।\nখাদ্য সিন্ডিকেটের বিরুদ্ধে ব্যবস্থা গ্রহণের আহ্বান জানিয়ে রুহিন হোসেন বলেন, সরকারি নিয়ন্ত্রণে দক্ষ ও দুর্নীতিমুক্ত ব্যবস্থায় বিকল্প বাজার ব্যবস্থাপনা ছাড়া খাদ্যদ্রব্যের মূল্য নিয়ন্ত্রণ করা যাবে না। তিনি উৎপাদন ও ক্রেতা সমবায় গড়ে তোলা এবং পরিবহনে চাঁদাবাজি বন্ধের দাবি জানান। তিনি দ্রব্যমূল্য নিয়ন্ত্রণে সরকারের ব্যর্থতার প্রতিবাদে ও সাধারণ মানুষকে কম দামে খাদ্যদ্রব্য পৌঁছে দেওয়ার দাবিতে ২৮ মার্চ দেশব্যাপী অর্ধদিবস হরতাল পালনের আহ্বান জানান।\nআজ রাজধানীসহ দেশের বিভিন্ন এলাকায় ‘দাম কমাও, জান বাঁচাও’ দাবিতে পদযাত্রা, পথসভা, বিক্ষোভ সমাবেশ অনুষ্ঠিত হয়।\nশ্যামপুরের সমাবেশে আরও বক্তব্য দেন সিপিবির ঢাকা মহানগর দক্ষিণের সাধারণ সম্পাদক জলি তালুকদার, জাহিদ হোসেন খান, ফিরোজ আলম মামুন, এ কে এম বদিরুজ্জামান, আলমগীর হোসেন প্রমুখ।"
    },
    {
        "url": "https://www.prothomalo.com/opinion/column/%E0%A6%A4%E0%A7%87%E0%A6%B2-%E0%A6%A8%E0%A6%BF%E0%A7%9F%E0%A7%87-%E0%A6%A4%E0%A7%87%E0%A6%B2%E0%A7%87%E0%A6%B8%E0%A6%AE%E0%A6%BE%E0%A6%A4%E0%A6%BF-%E0%A6%B9%E0%A6%BE%E0%A6%9C%E0%A6%BE%E0%A6%B0-%E0%A6%95%E0%A7%8B%E0%A6%9F%E0%A6%BF-%E0%A6%9F%E0%A6%BE%E0%A6%95%E0%A6%BE-%E0%A6%B2%E0%A7%8B%E0%A6%AA%E0%A6%BE%E0%A6%9F-%E0%A6%95%E0%A6%B0%E0%A6%B2-%E0%A6%95%E0%A7%87",
        "title": "তেল নিয়ে তেলেসমাতি: হাজার কোটি টাকা লোপাট করল কে? | প্রথম আলো",
        "meta_description": "একেক সময় একেক পণ্য বাজার থেকে উধাও হয়ে যায়। কখনো লবণ, কখনো চিনি, কখনো পেঁয়াজ। যেন পালা করে একেক পণ্যের ব্যবসায়ীরা ‘সমঝোতা’ করে নেন বা তাদের সুযোগ করে দেওয়া হয়। এবার কি তাহলে ভোজ্য তেলের ব্যবসায়ীদের পালা?",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F40d69987-69c4-4af6-9955-ec2684a7b7fc%2FTcb_truck.PNG?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-12T12:32:00",
        "keywords": [
            "ভোজ্য তেল",
            "নিত্য পণ্য",
            "টিসিবি",
            "অর্থ পাচার"
        ],
        "last_scraped": "2024-10-07T15:33:52.228971",
        "source": "প্রথম আলো",
        "old": true,
        "author": "রাফসান গালিব",
        "content": "করোনার ধাক্কায় গোটা বিশ্বের অর্থনীতি ও বাজার ব্যবস্থা টালমাটাল। স্বাভাবিকভাবে বাংলাদেশের পরিস্থিতিও ভিন্ন হওয়ার কিছু নয়। যেহেতু অধিকাংশ নিত্যপণ্যের জন্য আমদানির ওপর আমাদের নির্ভর করতে হয়। ফলে দ্রব্যমূল্যের ঊর্ধ্বগতির আগুনে পুড়তেই হচ্ছে মানুষকে। সেই আগুনে ঘি ঢালল ইউক্রেন-রাশিয়ার যুদ্ধ পরিস্থিতি। এরপরেও কিছু প্রশ্ন থেকে যায়। যেমন, ধানের উৎপাদন ভালো হয়েছে, মজুতও যথেষ্ট পরিমাণে আছে ফলে কোনো ঘাটতি হওয়ার কথা নয়; তাহলে চাল কিনতে কেন সাধারণ মানুষকে হিমশিম খেতে হচ্ছে? এর উত্তর হতে পারে দুইটি—হয় উৎপাদন ও মজুত নিয়ে সরকার সঠিক তথ্য দেয়নি, বাড়তি পরিসংখ্যান দেখাচ্ছে অথবা বাজারে সিন্ডিকেট করে এই অস্থিরতা তৈরি করা হয়েছে। \nসরকারের এক মন্ত্রী তো বলেই দিলেন, বিএনপির ব্যবসায়ীরা সিন্ডিকেট করে দ্রব্যমূল্য বাড়িয়ে দিয়েছেন। কথা হচ্ছে, বিএনপি যেখানে মিছিল-সমাবেশ করতে রাস্তাতেই নামতে পারে না, সেখানে দ্রব্যমূল্য বাড়িয়ে দিয়ে গোটা দেশে অস্থিরতা তৈরি করে দিয়ে এত বড় ‘সাফল্য’ দেখিয়ে ফেলল! আবার আরেক মন্ত্রী বলছেন, প্রধানমন্ত্রী নিজেই বাজার পরিস্থিতি মনিটর করছেন। গতকাল দ্রব্যমূল্যের ঊর্ধ্বগতি ও জনজীবনে অস্থিরতা নিয়ে এক অর্থনীতিবিদের সঙ্গে কথা হচ্ছিল। মন্ত্রীদের এসব বক্তব্য নিয়ে তার ক্ষুব্ধ প্রতিক্রিয়া হচ্ছে, কোথায় তাঁরা মানুষকে আশ্বস্ত করবেন, উল্টো এসব কথাবার্তা বলে বিভ্রান্ত করছেন!  \nযে পণ্য নিয়ে এখন বেশি আলোচনা সেটি হচ্ছে—ভোজ্য তেল। আন্তর্জাতিক বাজারে দাম বেড়ে যাওয়ায় ব্যবসায়ীদের চাপে দেশেও একাধিকবার সয়াবিন তেলের দাম বাড়ানো হয়েছে। এরপরেও বাজারে এখন সয়াবিন তেল নেই। বাজারে তেলের মজুত ঠেকাতে খোলা তেল বিক্রির ওপরেও নিষেধাজ্ঞা দিয়েছে সরকার। এদিকে সয়াবিন তেলের ৬০ শতাংশই খোলা অবস্থা বিক্রি হয়, যার মূল ভোক্তা মূলত নিম্ন ও মাঝারি আয়ের মানুষেরা। বাড়তি দামের কারণে বোতলজাত সয়াবিন তেল কিনতেও সামর্থ্যহীন তারা। তখন টিসিবির ট্রাকের পেছনে মানুষের লাইন দীর্ঘ থেকে দীর্ঘতর তো হবেই। টিসিবির ট্রাকের আশায় মানুষ ঘণ্টার পর ঘণ্টা দাঁড়িয়ে থাকছে, কেউ পাচ্ছে কেউ পাচ্ছে না, হাতাহাতিতে জড়াচ্ছে, মানুষ ট্রাকের পেছনে পাগলের মতো দৌড়ছে, চলন্ত ট্রাকের ওপর হামলে পড়ছে। দেশে যেন দুর্ভিক্ষ লেগে গেছে!\nএকেক সময় একেক পণ্য বাজার থেকে উধাও হয়ে যায়। কখনো লবণ, কখনো চিনি, কখনো পেঁয়াজ। যেন পালা করে একেক পণ্যের ব্যবসায়ীরা ‘সমঝোতা’ করে নেন বা তাদের সুযোগ করে দেওয়া হয়। একেকবার একেক পণ্যের নামে লুট হয়ে যায়, ভোটের অধিকার হারানো জনগণের পকেট, খালি হয়ে যায় মধ্যবিত্তের সঞ্চয়। লোপাটের এই মিউজিক্যাল চেয়ার খেলায় এবার কি ভোজ্য তেলের ব্যবসায়ীদের পালা? তেমনটিই তো মনে হচ্ছে, জাতীয় ভোক্তা সংরক্ষণ অধিদপ্তরের মহাপরিচালক এ এইচ এম সফিকুজ্জামানের বক্তব্যে। গত বুধবার মিল মালিক ও বাজারের ব্যবসায়ীদের প্রতিনিধিদের সঙ্গে মতবিনিময় সভায় তিনি বলেন—মিলমালিকেরা বলছেন যথেষ্ট তেল মজুত আছে। ব্যবসায়ীরা বলছেন, এক মাস ধরে অর্ডার (এসও) কেটে তেল পাচ্ছেন না, যা ১৫ দিনের মধ্যে পাওয়ার কথা। এর ফলে বাজারে দেখা দিয়েছে সয়াবিন তেলের সংকট। এমন পরিস্থিতিতে বাজার থেকে এক হাজার কোটি টাকা উঠিয়ে নেওয়া হয়েছে। তিনি হুঁশিয়ারি উচ্চারণ করে বলেন, ‘এই টাকা কে নিল তা দেখা হবে, ধরা পড়লে কেউ ছাড় পাবে না’ (দৈনিক ইত্তেফাক, ১০ মার্চ)।\nসেই মতবিনিময় সভায় উপস্থিত ছিলেন টিকে গ্রুপ, মেঘনা গ্রুপ, সিটি গ্রুপ, বসুন্ধরা গ্রুপের মতো সয়াবিন তেল উৎপাদনকারী কোম্পানিগুলোর প্রতিনিধি, পাইকারি ও ডিলারদের প্রতিনিধি। সেখানে তাদের পারস্পরিক দোষারোপে স্পষ্টই বোঝা যায়, ভোজ্য তেল নিয়ে কৃত্রিম সংকট তৈরি করা হয়েছে। গ্রুপগুলোর প্রতিনিধিরা বলছেন, ঠিকঠাক পণ্য সরবরাহ করা হচ্ছে। সরকার নির্ধারিত মূল্যেই পণ্য দেওয়া হচ্ছে। সরবরাহে কোথাও কোনো ঝামেলা নেই। গত তিন মাসে কোনো কোম্পানি কত টন সরবরাহ করেছে সেই ডেটাও তারা দিলেন। বরং তাঁদের কাছ থেকে পণ্য কিনে বেশি দামে বিক্রি করা হচ্ছে বলে পাইকারি ব্যবসায়ীদের বিরুদ্ধে অভিযোগ তোলেন তাঁরা। অন্যদিকে পাইকার ব্যবসায়ীদের বক্তব্য, ‘সরবরাহ ঘাটতি না থাকলে আমরা কেন মাল পাই না?’ তাঁদের আরও অভিযোগ, সরকার নির্ধারিত মূল্যেও পণ্য দেওয়া হচ্ছে না। এমনকি মিলে ঢুকতে ট্রাকপ্রতি ৫০ হাজার টাকা করেও নেওয়া হচ্ছে। তেলের বিক্রয় আদেশ (এসও) কিনে ট্রাক নিয়ে এক কোম্পানির মিল থেকে আরেক কোম্পানির মিলে ঘুরলেও সয়াবিন তেল পাচ্ছেন না তাঁরা।\nসয়াবিন তেলের বাজারের আধিপত্য হাতে গোনা কয়েকটি কোম্পানির হাতে। ফলে এই বাজার নিয়ন্ত্রণ করা সরকারের জন্য কঠিনতর কোনো ব্যাপার নয়। এরপরও সরকার সেটি পারল না কেন? উল্টো সরকারি সংস্থার কর্ণধারই দাবি করে বসলেন, বাজার থেকে হাজার কোটি টাকা লোপাট করে দেওয়া হয়েছে। এখন কৃত্রিম সংকট তৈরি করে এই টাকাটা লোপাট করল কারা? ভোক্তা অধিকার সংরক্ষণ অধিদপ্তরের মতে, দেশে বছরে ভোজ্য তেলের চাহিদা ২০ লাখ মেট্রিক টন। সে অনুযায়ী এক মাসের চাহিদা এক লাখ ৫০ হাজার টনের মতো। এখন মিল মালিকেরা বলছেন, তারা চাহিদা অনুযায়ী সরবরাহ করেছেন। কিন্তু পাইকারি ব্যবসায়ী ও ডিলারদের ভাষ্য বলছে ভিন্ন কথা। তাহলে এই পরিস্থিতির জন্য দায়ী কে বা কোন পক্ষ? কিসের ভিত্তিতেই বা টাকা লোপাটের এই দাবি করা হলো?\nবিবিসি বাংলাকে ভোক্তা অধিকার সংরক্ষণ অধিদপ্তরের মহাপরিচালক বলছেন, ‘প্রতিদিন যদি ৫০০০ টন ভোজ্য তেলে চাহিদা থাকে, তাতে লিটারে ১০ টাকা করে বাড়লে মোট অঙ্কটা অনেক বড় হয়। এভাবে আনুমানিক একটা পরিসংখ্যান আমরা দিয়েছি।’ তার মানে টাকা লোপাটের অঙ্কটা আরও বড়। বাজার নিয়ন্ত্রণ না আসা পর্যন্ত সেই অঙ্ক বাড়তেই থাকবে। যদিও সেটি ৫ হাজার কোটি টাকা না হয়ে যায় সেই লক্ষ্যেই নাকি কাজ করছে অধিদপ্তর। (দৈনিক বণিক বার্তা, ৯ মার্চ)।\nপরিস্থিতি নিয়ন্ত্রণ করতে বাজারে বাজারে অভিযান চালাচ্ছে ভ্রাম্যমাণ আদালত। অনিয়মকারী খুচরা ও পাইকারি ব্যবসায়ীদের মোটা অঙ্কের জরিমানাও করা হচ্ছে। মতবিনিময় সভায় পারস্পরিক দোষারোপের পর কোম্পানিগুলোর মিলে মিলেও তদারকি শুরু হয়েছে। এখন তেল নিয়ে এই তেলেসমাতি কি সহসা থামবে? নাকি লোপাটের টার্গেট পূরণ হয়নি এখনো! রোজার মাস আসতে আর বেশি দিন নেই। সয়াবিন তেল নিয়ে কারসাজি কি তত দিন পর্যন্ত চালিয়ে নেওয়া হবে? অন্য কোনো পণ্যের ব্যবসায়ীরা নিশ্চয়ই তাঁদের পালার জন্য অপেক্ষা করে আছেন! এভাবেই তো দেশের বাইরে একের পর এক ‘বেগমপাড়া’ গড়ে ওঠছে। যতই অপ্রতিরোধ্য উন্নয়নের সাফল্যে আমরা বিভোর থাকি না কেন, সংসদে ষাট শতাংশেরও বেশি সাংসদ যে ব্যবসায়ী সে কথা তো সবারই জানা আছে। টাকা লোপাটকারীদের কাউকেই ছাড় দেওয়া হবে না বলে যে হুঁশিয়ারি, সেটি শেষ পর্যন্ত ফাঁকা বুলিই থেকে যাবে, এ নিয়ে কোনো সন্দেহ নেই। \nরাফসান গালিব প্রথম আলোর সহসম্পাদক"
    },
    {
        "url": "https://www.prothomalo.com/bangladesh/capital/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%B9%E0%A6%BE%E0%A6%A4%E0%A7%87-%E0%A6%AA%E0%A7%87%E0%A6%AF%E0%A6%BC%E0%A7%87-%E0%A6%AC%E0%A6%B2%E0%A6%B2%E0%A7%87%E0%A6%A8-%E0%A6%9C%E0%A6%BE%E0%A6%A8-%E0%A6%B6%E0%A7%87%E0%A6%B7",
        "title": "টিসিবির পণ্য হাতে পেয়ে বললেন ‘জান শেষ’ | প্রথম আলো",
        "meta_description": "দুর্নীতি দমন কমিশনের (দুদক) সাবেক এক কর্মকর্তা সাশ্রয়ী মূল্যে পণ্য কিনতে লাইনে এসে দাঁড়িয়েছেন সকাল সাড়ে নয়টায়। তাঁর সিরিয়াল নম্বর ছিল ৮৯। বেলা পৌনে একটা নাগাদ তিনি পণ্য পেয়ে পাশের ফুটপাতে গাছের ছায়ায় খানেক বিশ্রাম নিলেন। এরপর একপাশে পণ্যগুলো রেখে এগিয়ে গেলেন আরেক লাইনে থাকা তাঁর সহধর্মিণীকে সহায়তার করতে। মিনিট বিশেকের মধ্যে তাঁর স্ত্রীও কাঙ্ক্ষিত পণ্য হাতে পেলেন। স্ত্রীর সিরিয়াল নম্বর ছিল ৬২।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2F2f2fd32b-3104-49c1-bf56-8cd9c7ffd81e%2F2.jpeg?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-12T16:40:00",
        "keywords": [
            "টিসিবি",
            "বাজারদর",
            "রাজধানী",
            "রাজধানী ঢাকা"
        ],
        "last_scraped": "2024-10-07T15:34:15.867488",
        "source": "প্রথম আলো",
        "old": true,
        "author": "মোহাম্মদ মোস্তফা",
        "content": "দুর্নীতি দমন কমিশনের (দুদক) সাবেক এক কর্মকর্তা সাশ্রয়ী মূল্যে পণ্য কিনতে লাইনে এসে দাঁড়িয়েছেন সকাল সাড়ে নয়টায়। তাঁর সিরিয়াল নম্বর ছিল ৮৯। বেলা পৌনে একটা নাগাদ তিনি পণ্য পেয়ে পাশের ফুটপাতে গাছের ছায়ায় খানেক বিশ্রাম নিলেন। এরপর একপাশে পণ্যগুলো রেখে এগিয়ে গেলেন আরেক লাইনে থাকা তাঁর সহধর্মিণীকে সহায়তার করতে। মিনিট বিশেকের মধ্যে তাঁর স্ত্রীও কাঙ্ক্ষিত পণ্য হাতে পেলেন। স্ত্রীর সিরিয়াল নম্বর ছিল ৬২।\nস্বামী-স্ত্রী দুজন যখন সাশ্রয়ী মূল্যে পাওয়া পণ্যগুলো ব্যাগের মধ্যে রাখছিলেন, তখন ফুটপাতে বসে দীর্ঘশ্বাস নিয়ে স্ত্রী বললেন, জান (জীবন) শেষ। সাড়ে তিন ঘণ্টা লাইনে দাঁড়িয়ে এখন আর হাঁটতে পারছেন না। স্ত্রীর এমন কষ্টের কথা শুনে স্বামী বললেন, রিকশা নেব নাকি? প্রত্যুত্তরে স্ত্রীর জবাব, একটু বিশ্রাম নিয়ে হেঁটেই বাসায় যাবেন।\nআজ শনিবার বেলা ১টার দিকে মিরপুর–৬ নম্বর সেকশনের ট ব্লকে ইসলামিয়া স্কুল রোডে থাকা সরকারি সংস্থা ট্রেডিং করপোরেশন অব বাংলাদেশ-টিসিবির পণ্যবাহী ট্রাকের কাছে এমন দৃশ্যের দেখা মেলে।\nরূপনগরের ট ব্লকে বড় একটি বস্তি রয়েছে। স্থানীয় লোকজনের কাছে এটি ট ব্লক বস্তি নামে পরিচিত। টিসিবির ট্রাকে করে আনা পণ্যের বেশির ভাগ ক্রেতা এ বস্তির বাসিন্দা। তবে পুরুষদের মধ্যে মুখে মাস্ক পরে মধ্যবিত্ত পরিবারের অনেকেই সাশ্রয়ী মূল্যে পণ্য কিনতে লাইনে দাঁড়িয়েছেন। আর নারীরা এসে দাঁড়িয়েছেন বোরকা পরে।\nদুদকের সাবেক যে কর্মকর্তা টিসিবির গাড়ি থেকে পণ্য নিয়েছেন, তাঁর বাসা পণ্য বিক্রির স্থান থেকে ৫০০ মিটার দূরে। তাঁর এলাকাটি অবশ্য মিরপুরের পল্লবীতে সেকশন–৬–এর ডি ব্লকে পড়েছে।\nনিজে পণ্য পাওয়ার পর আলাপকালে দুদকের সাবেক এই কর্মকর্তা আক্ষেপ করে বললেন, বাজারের কোনো নিয়ন্ত্রণ নেই। এই কথা বললে আবার পেনশন বন্ধ হয়ে যেতে পারে। তখন তো আরও বিপদে পড়বেন। এর চেয়ে মুখ বন্ধ রেখে কষ্ট মেনে নিচ্ছেন। কম খেয়ে মানিয়ে নেওয়ার চেষ্টা করছেন।\nএরপর এই প্রতিবেদকের পরিচয় জেনে আর কথা বলতে রাজি হননি তিনি। শুধু এটুকুই বললেন, তাঁর পরিবারের সদস্যসংখ্যা ছয়। পেনশনের টাকায় তাঁর সংসার চলছে। টিসিবির লাইনে দাঁড়ানোর আগে ওএমএসের লাইনে দাঁড়িয়েও পাঁচ কেজি চাল কিনেছেন। এরপর স্বামী-স্ত্রী দুজনকেই পায়ে হেঁটে বাসার উদ্দেশে রওনা হতে দেখা গেছে।\nসংশ্লিষ্ট ব্যক্তিরা বলছেন, দ্রব্যমূল্যের সীমাহীন ঊর্ধ্বগতিতে শহরের নিম্নআয়ের মানুষেরা বেশ বিপাকে পড়েছেন। মধ্যবিত্ত পরিবারগুলোকেও সংসার চালাতে হিমশিম খেতে হচ্ছে। টিসিবির পণ্য বিক্রি কেমন চলছে, তা সরেজমিন দেখতে এসে মধ্যবিত্তদের দুরবস্থায় বিষয়টি আরও স্পষ্ট হলো।\nট ব্লক বস্তির পাশে টিসিবির পণ্য বিক্রির সময় দেখা গেল, আজ সাশ্রয়ী মূল্যে বিক্রি করা হয়েছে তেল, চিনি, ডাল ও পেঁয়াজ। এই চারটি পণ্য বিক্রি করা হচ্ছে ৬১০ টাকায়। এর মধ্যে তেল, চিনি ও ডাল দুই কেজি করে। আর পেঁয়াজ পাঁচ কেজি। দুই লিটার তেলের দাম পড়ছে ২২০ টাকা।\nজুয়েল রানা নামের এক ব্যক্তি বনানীতে বেসরকারি একটি প্রতিষ্ঠানে চাকরি করছেন।‌ প্রায় দুই ঘণ্টা লাইনে দাঁড়িয়ে পণ্য হাতে পেয়েছেন তিনি। এ সময় তাঁর সঙ্গে আলাপ করতে চাইলে তিনি এই প্রতিবেদকের পরিচয় জানতে চান। গণমাধ্যমকর্মী পরিচয় জেনে আর কথা বলতে রাজি হননি। তবে যাওয়ার আগে বলে গেলেন, তিনি যে টাকা বেতন পান, তাতে সংসার চলছে না। একযোগে সবকিছুর দাম বেড়ে যাওয়ায় মহাবিপদে পড়েছেন। বাজার নিয়ন্ত্রণে সরকারকে আরও কঠোর হওয়ার অনুরোধ জানিয়েছেন তিনি।\nএদিকে সকাল থেকে যাঁরা লাইনে ছিলেন, তাঁরা প্রতিটা পণ্য ঠিকমতো পেয়েছেন। তেলের চাহিদা বেশি থাকায় বেলা বাড়ার সঙ্গে সঙ্গে অনেকে আর তেল কিনতে পারেননি। শেষের দিকে যাঁরা পণ্য পেয়েছেন, তাঁদের অনেকে হয় চিনি ও ডাল, না হয় ডাল আর পেঁয়াজ নিয়ে বাসায় ফিরতে হয়েছে।\nবিশৃঙ্খলা এড়াতে নিজেদের উদ্যোগে সিরিয়াল নম্বর দেওয়া হয়েছে ট ব্লকের এই স্থানে। রফিউদ্দিন নামের এক যুবককে লাইনে অপেক্ষমাণ লোকজনের হাতে কলম দিয়ে সিরিয়াল নম্বর দিতে দেখা গেছে।\nজানতে চাইলে রফিউদ্দিন জানাল, ঝামেলা এড়াতে এই উদ্যোগ নেওয়া হয়েছে। তবে অনেকে সিরিয়াল ভেঙে পণ্য নিতে চাইলে হট্টগোল বেধে যাচ্ছে।\nটিসিবির ট্রাক আসার পৌনে এক ঘণ্টা আগে সকাল সোয়া নয়টার সিরিয়াল দিয়ে রেখেছিলেন হাসনা বেগম। এরপর ছোট শিশুকে বাসায় দেখতে গিয়েছিলেন তিনি। আধা ঘণ্টা পর ফিরে এসে দেখেন তাঁর পরে সিরিয়াল দেওয়া লোকজনকে পণ্য দেওয়া হলেও তিনি পাচ্ছেন না। পরে চিৎকার–চেঁচামেচি করে তিনি পণ্য নেন। গর্ভবতী ও বয়োজ্যেষ্ঠ অনেক নারীকেও লাইনে দাঁড়িয়ে সাশ্রয়ী মূল্যে টিসিবির পণ্য নিতে দেখা গেছে।\nটিসিবির ট্রাকে সকাল থেকেই পণ্য প্যাকেটে ভরার কাজ করছেন আরিফ নামের এক তরুণ। তিনি জানান, আজ ৫০০ লিটার তেল, ১ হাজার কেজি পেঁয়াজ এবং চিনি ও ডাল ৫০০ কেজি করে আনা হয়েছে। ২৫০ জনকে পণ্য দেওয়ার লক্ষ্যমাত্রা ঠিক করে এসব পণ্য আনা হয়েছে। প্রতিনিয়ত মানুষের চাপ বাড়ছে বলেও জানান আরিফ।\nদুপুর দেড়টার দিকে সরেজমিন আরও দেখা যায়, দীর্ঘক্ষণ লাইনে দাঁড়িয়েও পণ্য না পেয়ে ফিরে যাচ্ছেন অনেকে। খালি হাতে ফিরে যাওয়ার লোকজনের সংখ্যা ছিল শতাধিক। শেষমুহূর্তে সেকশন–৭–এর মিল্ক ভিটা এলাকা থেকে দৌড়ে টিসিবির এই ট্রাকের কাছে এসেছিলেন আসমা বেগম। পণ্য না পেয়ে তিনি এই প্রতিবেদককে কোথায় গেলে পণ্য পাওয়ার যাবে, তা ইন্টারনেট দেখার অনুরোধ করেন। এ সময় পাশে থাকা এক ব্যক্তি ওই নারীকে বললেন, সাধারণত দুপুর পর্যন্ত কোথাও সাশ্রয়ী মূল্যে পণ্য পাওয়া যাবে না। আশপাশের এলাকায় খবর নিয়ে সকাল সকাল লাইনে দাঁড়ানোর পরামর্শ দেওয়া হলো তাঁকে।\nএ ট্রাকের চালক আবদুল হালিম সকাল থেকে পণ্য বিক্রির মূল দায়িত্বে ছিলেন। সব পণ্য বিক্রি শেষে বেলা ২টা ১০ মিনিটে তিনি প্রথম আলোকে বলেন, নিত্যপ্রয়োজনীয় পণ্যের দাম বেড়ে যাওয়ায় গাড়ির সংখ্যা বাড়ানো হয়েছে। তবে লোকজনের চাপ অনেক বেশি। তাঁরা আড়াই শ জনের পণ্য নিয়ে আসেন। কমবেশি ৪০০ জন এসে লাইনে দাঁড়াচ্ছেন। টিসিবির পণ্যগুলোর মধ্যে পেঁয়াজ কেজিপ্রতি ৩০ টাকা, চিনি ৫৫, ডাল ৬৫ ও প্রতি লিটার তেল ১১০ টাকায় বিক্রি করা হচ্ছে বলে জানান তিনি।"
    },
    {
        "url": "https://www.prothomalo.com/politics/%E0%A6%B8%E0%A6%B0%E0%A6%95%E0%A6%BE%E0%A6%B0-%E0%A6%AE%E0%A6%BE%E0%A6%A8%E0%A7%81%E0%A6%B7%E0%A6%95%E0%A7%87-%E0%A6%AD%E0%A6%BE%E0%A6%A4%E0%A7%87-%E0%A6%AE%E0%A6%BE%E0%A6%B0%E0%A6%A4%E0%A7%87-%E0%A6%9A%E0%A6%B2%E0%A7%87%E0%A6%9B%E0%A7%87",
        "title": "‘সরকার মানুষকে ভাতে মারতে চলেছে’ | প্রথম আলো",
        "meta_description": "‘বিনা ভোটের সরকার’ দেশের মানুষকে আজ ভাতে মারতে চলেছে বলে মন্তব্য করেছেন বাংলাদেশের কমিউনিস্ট পার্টির (সিপিবি) নবনির্বাচিত সভাপতি মো. শাহ আলম।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2Faf9f91e3-36b4-404c-a495-fbb403cb77cd%2FChattogram_CPB_1.JPG?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-12T20:04:00",
        "keywords": [
            "বিক্ষোভ",
            "সমাবেশ",
            "কমিউনিস্ট পার্টি",
            "টিসিবি",
            "রাজনীতি"
        ],
        "last_scraped": "2024-10-07T15:34:32.250258",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "‘বিনা ভোটের সরকার’ দেশের মানুষকে আজ ভাতে মারতে চলেছে বলে মন্তব্য করেছেন বাংলাদেশের কমিউনিস্ট পার্টির (সিপিবি) নবনির্বাচিত সভাপতি মো. শাহ আলম।\n স্থায়ী রেশনিং ব্যবস্থা চালু, পর্যাপ্ত ন্যায্য মূল্যের দোকান, টিসিবির বিক্রি বাড়ানো ও কঠোর হাতে সিন্ডিকেট দমনের দাবিতে আজ শনিবার বিকেলে নগরের সিনেমা প্যালেস এলাকায় সিপিবি চট্টগ্রাম জেলা বিক্ষোভ সমাবেশ ও মিছিলের আয়োজন করে। সেখানেই তিনি এসব কথা বলেন।\nসিপিবির সভাপতি মো. শাহ আলম বলেন, গণবিরোধী সরকার আর অবৈধ সিন্ডিকেটের যোগসাজশে জনগণের পকেট কাটা হচ্ছে। চাল, ডাল, তেল, চিনি, পেঁয়াজসহ নিত্যপ্রয়োজনীয় দ্রব্যের বাজার সিন্ডিকেটের দখলে। আইনশৃঙ্খলা রক্ষাকারী বাহিনী সিন্ডিকেটের দখলে। পার্লামেন্ট ও সিন্ডিকেটের দখলে চলে গেছে। \nসিন্ডিকেট ও লুটপাটের ধাক্কায় নিত্যপ্রয়োজনীয় জিনিসপত্রের দাম মানুষের নাগালের বাইরে। ‘বিনা ভোটের সরকার’ দেশের মানুষকে আজ ভাতে মারতে চলেছে।\nসাধারণ মানুষের প্রতি সরকারের কোনো দায় নেই উল্লেখ করে সিপিবির এই নেতা বলেন, করোনার আঘাতে মানুষ যখন বিপর্যস্ত, তখন ‘দ্রব্যমূল্যের পাগলা ঘোড়া’র ধাক্কায় মানুষের দৈনন্দিন জীবন চরম হুমকির মধ্যে পড়েছে। গণবিরোধী সরকার লুটেরা, মুনাফাখোর, মজুতদারদের ‘পাহারাদার’ হিসেবে ব্যবসায়ী-সিন্ডিকেটকে রক্ষা করে চলেছে।\nসিপিবির চট্টগ্রামের সভাপতি অশোক সাহার সভাপতিত্বে ও সহকারী সাধারণ সম্পাদক নুরুচ্ছাফা ভূঁইয়ার সঞ্চালনায় বক্তব্য দেন চট্টগ্রাম দক্ষিণ জেলার সভাপতি কানাই লাল দাশ, সিপিবি চট্টগ্রাম জেলার সাধারণ সম্পাদক মো. জাহাঙ্গীর, সম্পাদকমণ্ডলীর সদস্য উত্তম চৌধুরী, মছি উদ্‌ দৌলা, কোতোয়ালি থানার সভাপতি প্রদীপ ভট্টাচার্য, সীতাকুণ্ড উপজেলা সভাপতি জহির উদ্দিন মাহমুদ, মো. জামাল উদ্দিন প্রমুখ।\nবক্তারা বলেন, দেশের মধ্যে বর্তমানে সর্বত্রই অস্থিতিশীল অবস্থা বিরাজ করছে। মানুষের শান্তিপূর্ণ জীবন আজ সংকটে। আয় অপেক্ষা ব্যয় বেশি হওয়ায় মানুষ জীবন যাপন করতে হিমশিম খাচ্ছে। তা ছাড়া মুক্তিযুদ্ধের দর্শন থেকে পুরোপুরি সরে গিয়ে বর্তমান সরকার এখন মুক্তবাজার দর্শনের ভিত্তিতে দেশ পরিচালনা করছে, যা এ দেশে মোটেই কাম্য নয়। দ্রব্যমূল্যের ঊর্ধ্বগতি নিয়ন্ত্রণে কার্যকর পদক্ষেপ নিতে হবে। \nসিন্ডিকেট ভেঙে দিয়ে টিসিবির পণ্য বিক্রি বাড়াতে হবে এবং স্থায়ী রেশনিং ও গণবণ্টন ব্যবস্থা চালু করতে হবে।\nবিক্ষোভ সমাবেশ শেষে একটি মিছিল বের করা হয়।"
    },
    {
        "url": "https://www.prothomalo.com/bangladesh/capital/%E0%A6%A4%E0%A6%BF%E0%A6%A8-%E0%A6%A6%E0%A6%BF%E0%A6%A8-%E0%A6%A6%E0%A6%BE%E0%A6%81%E0%A7%9C%E0%A6%BF%E0%A7%9F%E0%A7%87%E0%A6%93-%E0%A6%AE%E0%A6%BF%E0%A6%B2%E0%A6%B2-%E0%A6%A8%E0%A6%BE-%E0%A6%A4%E0%A7%87%E0%A6%B2",
        "title": "তিন দিন দাঁড়িয়েও মিলল না তেল | প্রথম আলো",
        "meta_description": "বেলা দেড়টার সময় টিসিবির ট্রাক সেলের কর্মী মোহাম্মদ সেলিম জানান, তেল শেষ হয়ে গেছে। আছে শুধু পেঁয়াজ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2022-03%2Fbacf2554-e6bb-47ba-9d0a-3ae4aa796de1%2F61a53227-1118-477e-9bb0-509cb00948cb.jpeg?auto=format%2Ccompress&fmt=webp&format=webp&w=640&dpr=1.3",
        "published_date": "2022-03-12T23:19:00",
        "keywords": [
            "রাজধানী ঢাকা",
            "টিসিবি",
            "দুর্ভোগ",
            "রাজধানী",
            "নিত্য পণ্য"
        ],
        "last_scraped": "2024-10-07T15:34:50.096583",
        "source": "প্রথম আলো",
        "old": true,
        "author": "আসাদুজ্জামান",
        "content": "ঘুম থেকে উঠে হাতমুখ ধুয়ে দুটি বিস্কুট দিয়ে নাশতা পর্ব সেরে তাড়াহুড়ো করে বের হন নীলুফা বেগম। হাতে বাজারের একটা ব্যাগ। সায়েদাবাদ বাস টার্মিনালের পেছনের ভাড়া বাসা থেকে দ্রুত পায়ে দয়াগঞ্জে আসেন। কারণ, যত দেরি হবে, লাইনে তত পেছনে পড়তে হবে। যখন এসে গন্তব্যে পৌঁছালেন, তখন সকাল সাড়ে নয়টা। \nততক্ষণে সেখানে ট্রেডিং করপোরেশন অব বাংলাদেশের (টিসিবি) ট্রাক সেলের সামনে নারী ও পুরুষের পৃথক লম্বা লাইন। নীলুফা বেগম নারীদের লাইনে। তাঁর সামনে তখন শ দেড়েক নারী। কম দামে তেল, চিনি, ডাল পাওয়ার আশায় চার ঘণ্টা লাইনে দাঁড়িয়ে থাকার পর সব আশা মিইয়ে গেল নীলুফার। বেলা দেড়টার সময় টিসিবির ট্রাক সেলের কর্মী মোহাম্মদ সেলিম জানান, তেল শেষ হয়ে গেছে। আছে শুধু পেঁয়াজ।\n এই দৃশ্য গতকাল শনিবারের। নীলুফার তখন নিজের ওপর বিরক্ত। গতকাল নিয়ে তিন দিন দাঁড়িয়েও টিসিবির পণ্য না পেয়ে শূন্য হাতে বাড়ি ফিরতে হয়েছে তাঁকে।\nনীলুফা বেগম প্রথম আলোকে বলেন, ‘তিন দিন এখানে তেল নিতে আইলাম, এক দিনও পাইলাম না। আজকে নয়টা বাজে আইছি। সকাল থেকে নাশতাও খাইনি। আগের দিন আইছিলাম সকাল ১০টায়। কিন্তু কিচ্ছু পাইলাম না।’\nনীলুফার গ্রামের বাড়ি ব্রাহ্মণবাড়িয়ায়। স্বামী মারা যাওয়ায় পর দুই মেয়ে আর এক ছেলেকে নিয়ে থাকেন সায়েদাবাদ এলাকায়। গৃহকর্মীর কাজ করেন। বড় মেয়েকে বিয়ে দিয়েছেন। ছোট মেয়ে পড়ে কলেজে। ছেলেটি এখন দশম শ্রেণিতে পড়ে। এই ঢাকায় টিকে থাকার সংগ্রামে নীলুফার জন্য নিত্যপ্রয়োজনীয় পণ্যের মূল্যবৃদ্ধি বড় চিন্তা হয়ে দাঁড়িয়েছে।\nনীলুফা বেগম বলেন, ‘আমি মানুষের বাসায় কাজ করে যা আয় করি, তা দিয়ে সংসারের খরচ চালাই। বাসাভাড়া দেই আট হাজার টাকা। এহন তেলের দাম অনেক বাড়ছে। ১ লিটার তেল ১৯০ টাকা দিয়ে কিনে খাওয়া সম্ভব না। তাই এহান থাইকা থেকে তেল কেনার চেষ্টা করছি। কিন্তু তিন দিনেও আমি তেল, চিনি কিছুই জোগাড় করতে পারলাম না।’\nএকজন ব্যক্তি তুলনামূলক কম দামে টিসিবির ট্রাক থেকে সর্বোচ্চ দুই লিটার তেল, দুই কেজি চিনি, দুই কেজি ডাল ও পাঁচ কেজি পেঁয়াজ সংগ্রহ করতে পারেন। ভ্রাম্যমাণ ট্রাকগুলোতে প্রতিদিন ৫০০ লিটার তেল, ১ হাজার কেজি পেঁয়াজ এবং চিনি ও মসুর ডাল ৫০০ কেজি করে আনা হয়।\nগতকাল সকাল ১০টা থেকে দুপুর ২টা পর্যন্ত দয়াগঞ্জ মোড়ে ট্রাক সেলের সামনে দেখা গেল, পণ্য সরবরাহের অব্যবস্থাপনায় দেরিতে এসেও অনেকে পণ্য নিয়ে বাসায় ফিরেছেন। কে কার আগে পণ্য নেবেন, তা নিয়ে লাইনে দাঁড়ানো মানুষের মধ্যে পণ্য শেষ হওয়ার আগপর্যন্ত হট্টগোল লেগেই ছিল।\nসেখানে পণ্য সরবরাহের দায়িত্বে থাকা মোহাম্মদ সেলিম প্রথম আলোকে বলেন, তেলের দাম বাড়ার পর থেকে মানুষের লাইন বাড়ছে। তাঁরা যে পণ্য আনছেন, তাতে সবার চাহিদা মেটানো যাচ্ছে না। এখন লাইনে মারামারিও হচ্ছে। মাঝেমধ্যে সামাল দেওয়া যায় না।\nদয়াগঞ্জে টিসিবির তালিকাভুক্ত পণ্য সরবরাহকারী প্রতিষ্ঠান এগ্রো বি এন্টারপ্রাইজের কর্মকর্তা সাইফুল ইসলাম প্রথম আলোকে বলেন, ‘আমাদের সীমাবদ্ধতা রয়েছে। প্রতিদিন আমরা ৫০০ লিটার তেল, ৫০০ কেজি চিনি, ৫০০ কেজি ডাল ও ১ হাজার কেজি পেঁয়াজ দিয়ে থাকি। আমরা সর্বোচ্চ ২০০ মানুষকে পণ্য সরবরাহ করতে পারি। কিন্তু মানুষ আরও বেশি আসেন। তাই অপেক্ষার পরও অনেকে পণ্য না পেয়ে বাসায় চলে যান।’"
    },
    {
        "url": "https://www.prothomalo.com/bangladesh/district/%E0%A6%B8%E0%A6%96%E0%A7%80%E0%A6%AA%E0%A7%81%E0%A6%B0%E0%A7%87-%E0%A6%AA%E0%A7%8D%E0%A6%AF%E0%A6%BE%E0%A6%95%E0%A7%87%E0%A6%9C%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF-%E0%A6%AC%E0%A6%9E%E0%A7%8D%E0%A6%9A%E0%A6%BF%E0%A6%A4-%E0%A6%B8%E0%A7%8D%E0%A6%AC%E0%A6%B2%E0%A7%8D%E0%A6%AA-%E0%A6%86%E0%A7%9F%E0%A7%87%E0%A6%B0-%E0%A6%95%E0%A7%8D%E0%A6%B0%E0%A7%87%E0%A6%A4%E0%A6%BE%E0%A6%B0%E0%A6%BE",
        "title": "সখীপুরে ‘প্যাকেজে’ টিসিবির পণ্য বিক্রি, বঞ্চিত স্বল্প আয়ের ক্রেতারা | প্রথম আলো",
        "meta_description": "টিসিবি থেকে কম দামে জনগণের মধ্যে পণ্য বিক্রির জন্য ডিলারদের বরাদ্দ দেওয়া হলেও টাঙ্গাইলের সখীপুরে ‘প্যাকেজ’ ছাড়া পণ্য দিচ্ছেন না তাঁরা। এ কারণে স্বল্প আয়ের মানুষ বঞ্চিত হচ্ছেন কম মূল্যের টিসিবির পণ্য থেকে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-04%2Ffb8f5683-25d3-476f-8785-aea13fd7abf2%2F2.JPG?auto=format%2Ccompress&fmt=webp&format=webp&w=640&dpr=1.3",
        "published_date": "2021-04-27T11:54:00",
        "keywords": [
            "ঢাকা বিভাগ",
            "টাঙ্গাইল",
            "সখীপুর",
            "টিসিবি"
        ],
        "last_scraped": "2024-10-07T15:35:10.101979",
        "source": "প্রথম আলো",
        "old": true,
        "author": "প্রতিনিধি",
        "content": "ট্রেডিং করপোরেশন অব বাংলাদেশ (টিসিবি) থেকে কম দামে জনগণের মধ্যে পণ্য বিক্রির জন্য ডিলারদের বরাদ্দ দেওয়া হলেও টাঙ্গাইলের সখীপুরে ‘প্যাকেজ’ ছাড়া পণ্য দিচ্ছেন না তাঁরা। এ ছাড়াও প্রতি কেজি ৮০ টাকা দরে খেজুর ও ২০ টাকা দরে পেঁয়াজ তালিকায় থাকলেও ফুরিয়ে গেছে বলে দাবি করেন ডিলার। এ কারণে স্বল্প আয়ের মানুষ বঞ্চিত হচ্ছেন কম মূল্যের টিসিবির পণ্য থেকে।\nউপজেলার বিভিন্ন বাজার ও উপজেলা পরিষদ ফটকের সামনে ট্রাকে করে টিসিবির পণ্য বিক্রি হচ্ছে। বাজারমূল্যের চেয়ে কম দাম হওয়ায় ক্রেতাদের ভ্রাম্যমাণ এই বিক্রয়কেন্দ্রে ঝুঁকে পড়ার কথা থাকলেও প্যাকেজ করে বিক্রি করায় নিম্ন আয়ের ক্রেতারা তেমন সাড়া দিচ্ছেন না।\nউপজেলা নির্বাহী কর্মকর্তার (ইউএনও) কার্যালয় সূত্রে জানা যায়, উপজেলায় টিসিবির মাত্র একজন ডিলার। প্রতিটি ট্রাকে প্রতিদিন একজন ডিলারকে চিনি, মসুর ডাল, সয়াবিন তেল, খেজুর, ছোলাসহ ছয়টি পণ্য বিক্রির অনুমতি দেওয়া হয়। কাকলি এন্টারপ্রাইজ নামের ওই ডিলারকে গত দুই সপ্তাহে সাড়ে তিন টন পণ্য বরাদ্দ দেওয়া হয়েছে। প্রতি কেজি চিনি ৫৫ টাকা, মসুর ডাল ৫৫ টাকা, ছোলা ৫৫ টাকা, সয়াবিন তেল প্রতি লিটার ১০০ টাকা, খেজুর ৮০ টাকা ও পেঁয়াজ ২০ টাকা দরে বিক্রির কথা। অথচ ওই ডিলার এক কেজি চিনি, এক কেজি মসুর ডাল, দুই লিটার সয়াবিন তেল, দুই কেজি ছোলা, সঙ্গে একটি বাজারের ব্যাগ ১০ টাকাসহ ৪৩০ টাকার প্যাকেজ বিক্রি করছেন। ফলে নিম্ন আয়ের মানুষ পণ্য কিনতে গিয়ে প্যাকেজে বিক্রির খবর শুনে ফিরে আসছেন। তবে মোটামুটি সচ্ছলদেরই পণ্য কিনতে দেখা গেছে।\nআমিনুল ইসলাম নামের এক ক্রেতা প্রথম আলোকে বলেন, ‘তেল, চিনি ও ডাল প্রয়োজন। কিন্তু এগুলোর সঙ্গে আমাকে ২ কেজি ছোলা নিতে হচ্ছে। এ ছাড়া পেঁয়াজ ও খেজুর তালিকায় থাকলেও সেগুলো ফুরিয়ে গেছে বলে তাঁরা অজুহাত দেখাচ্ছেন।’\nসাহেরা খাতুন নামের একজন চা বিক্রেতা বলেন, ‘আমি চা বেচে দুই সন্তানকে লেখাপড়া করাচ্ছি। এখন লকডাউন ও রোজার কারণে চা বিক্রিও বন্ধ। আমার পক্ষে প্যাকেজে ৪৩০ টাকার পণ্য কেনা সম্ভব নয়। আমি তেল ও চিনি কিনতে চাই। কিন্তু তাঁরা আমাকে এভাবে পণ্য দিতে চাননি। তাই আমি খালি হাতে ফিরে যাচ্ছি।’\nসখীপুরের একমাত্র ডিলার ও উপজেলা আওয়ামী লীগের সহসভাপতি আতিকুর দুলাল প্রথম আলোকে বলেন, ‘ময়মনসিংহ থেকে আমাদের প্যাকেজ করেই পণ্য দিচ্ছে। প্যাকেজে পণ্য বিক্রি করতে না পারলে আমাদের লোকসান গুনতে হবে। প্যাকেজে বিক্রি করতে না দিলে আর পণ্যই আনা হবে না।’\nএ ব্যাপারে উপজেলা নির্বাহী কর্মকর্তা (ইউএনও) চিত্রা শিকারী প্রথম আলোকে বলেন, প্যাকেজ আকারে টিসিবির পণ্য বিক্রি করার নিয়ম নেই। এ বিষয়ে টিসিবি কর্তৃপক্ষের সঙ্গে কথা বলে প্রয়োজনীয় ব্যবস্থা নেওয়া হবে।"
    },
    {
        "url": "https://www.prothomalo.com/business/economics/%E0%A6%AD%E0%A6%B0%E0%A7%8D%E0%A6%A4%E0%A7%81%E0%A6%95%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%85%E0%A6%A8%E0%A6%B2%E0%A6%BE%E0%A6%87%E0%A6%A8-%E0%A6%95%E0%A7%8D%E0%A6%B0%E0%A7%87%E0%A6%A4%E0%A6%BE%E0%A6%A6%E0%A7%87%E0%A6%B0-%E0%A6%9C%E0%A6%A8%E0%A7%8D%E0%A6%AF",
        "title": "ভর্তুকির পণ্য অনলাইন ক্রেতাদের জন্য | প্রথম আলো",
        "meta_description": "সরকারি বিপণন সংস্থা ট্রেডিং করপোরেশন অব বাংলাদেশ (টিসিবি) ধীরে ধীরে অনলাইনে বাড়াচ্ছে তাদের কার্যক্রম। গত সোমবার এক ওয়েবিনারের মাধ্যমে তারা শুরু করে এ বছরের অনলাইন বিক্রয় কার্যক্রম। যেখানে যুক্ত করা হয়েছে মসুর ডাল, ছোলা, তেল ও চিনি। যদিও ট্রাকে বিক্রি করা পণ্যের দামের তুলনায় অনলাইনে দাম ৩ থেকে ৮ টাকা পর্যন্ত বেশি রাখা হয়েছে। ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-04%2F8596c975-7bbe-4350-bbbe-8bb1f812aecf%2Fprothomalo_bangla_2021_01_cf9c83cf_0bbe_4fb1_8560_01eb447e1ced_dhamaka.jpg?auto=format%2Ccompress&fmt=webp&format=webp&w=360&dpr=1.3",
        "published_date": "2021-04-28T16:30:00",
        "keywords": [
            "টিসিবি",
            "অর্থনীতি",
            "পণ্যবাজার"
        ],
        "last_scraped": "2024-10-07T15:35:27.464283",
        "source": "প্রথম আলো",
        "old": true,
        "author": "মাকসুদা আজীজ",
        "content": "সরকারি বিপণন সংস্থা ট্রেডিং করপোরেশন অব বাংলাদেশ (টিসিবি) ধীরে ধীরে অনলাইনে বাড়াচ্ছে তাদের কার্যক্রম। গত সোমবার এক ওয়েবিনারের মাধ্যমে তারা শুরু করে এ বছরের অনলাইন বিক্রয় কার্যক্রম। যেখানে যুক্ত করা হয়েছে মসুর ডাল, ছোলা, তেল ও চিনি। যদিও ট্রাকে বিক্রি করা পণ্যের দামের তুলনায় অনলাইনে দাম ৩ থেকে ৮ টাকা পর্যন্ত বেশি রাখা হয়েছে। তবে বর্তমানে বাজারের যে দাম তার তুলনায় অনলাইনে বিক্রি করা টিসিবির পণ্যের দাম প্রতি এককে ১২ থেকে ৩৩ টাকা কম। পণ্যের দামের সঙ্গে যুক্ত হবে সরবরাহ বা ডেলিভারি খরচ। তবে বাজারমূল্যের চেয়ে দাম কম হওয়ায় অনলাইনে বিক্রি হওয়া টিসিবির পণ্য দরিদ্র মানুষের বদলে সামর্থ্যবানদের হাতে চলে যেতে পারে বলে আশঙ্কা তৈরি হয়েছে।  \nটিসিবির নতুন অনলাইনে নিত্যপণ্য বিক্রি কর্মসূচিতে ঢাকা ছাড়াও সিরাজগঞ্জ ও টাঙ্গাইলে সর্বমোট আটটি ই-কমার্স ওয়েবসাইটের মাধ্যমে চার ধরনের পণ্য বিক্রি করা হবে। \nওয়েবসাইটগুলো হচ্ছে, চালডাল ডটকম, স্বপ্ন অনলাইন, সবজিবাজার, কেজিক্লিক, যাচাই ডটকম, ওয়ানস্টপ, পলি কানেকশোন ও ই-ট্রাই টেক। এর মধ্যে ঢাকার বাইরের দুই জেলার জন্য মোট চার টন করে পণ্য এবং বাকিটুকু ঢাকার জন্য বরাদ্দ দেওয়া হয়েছে। টিসিবি জানায়, অন্যান্য শহর থেকেও অনলাইন বিক্রিত চাহিদা চাওয়া হয়েছিল, চাহিদা না পাওয়ায় এই তিন শহরেই অনলাইনে বিক্রি হবে টিসিবির পণ্য। \nবাজারে যখন নিত্যপণ্যের দাম বেড়ে যায়, পণ্যের দাম নিয়ন্ত্রণের জন্য সরকার ভর্তুকি দিয়ে বাজারের চেয়ে কম দামে পণ্য বিক্রি করে। দাম কম রাখার জন্য ক্রয়মূল্যের উপরে অর্থ ভর্তুকি দেয় সরকার। ক্রয়মূল্য ছাড়াও সংরক্ষণ ও পরিবহন খরচে ভর্তুকি দেওয়া হয়। টিসিবি সূত্র জানা, গত অর্থ বছরে এই ভর্তুকির পরিমাণ ছিল ৮১ কোটি টাকা। এ বছর টিসিবি ১৩০ টাকা লিটারে দেশি বাজার থেকে সয়াবিন তেল কিনেছে, যা ডিলারদের কাছে ৯৪ টাকা লিটারে বিক্রি করা হয়। ডিলাররা ট্রাকসেলে ১০০ টাকা লিটার এবং অনলাইন সেলে ১০৮ টাকায় বিক্রি করা হয়। এক্ষেত্রে প্রতি লিটারে ভর্তুকির পরিমাণ ৩৬ টাকা। পাঁচলিটারে ১৮০ টাকা। বাজারে প্রতি লিটার সয়াবিন তেলের দাম ১৪৫ টাকা। চিনির ক্ষেত্রে ভর্তুকির পরিমাণ ১৩ থেকে ১৪ টাকা।\nটিসিবির মুখপাত্র মো. হুমায়ুন কবির প্রথম আলোকে বলেন, 'বাজারে পণ্যের দাম নিয়ন্ত্রণে রাখার জন্য টিসিবি দেশ ও বিদেশ থেকে পণ্য সংগ্রহ করে তা কম দামে বিক্রি করে থাকে। এখন পর্যন্ত তেল দেশ থেকে সংগ্রহ করা হতো কিন্তু তেলের বাজারমূল্য বাড়তে থাকায় সামনে আন্তর্জাতিক বাজার থেকে তেল সংগ্রহের পরিকল্পনা আছে সংস্থাটির।'\nকম দামে পাওয়া যায় বলে টিসিবির ট্রাকের সামনে সাধারণত নিম্ন আয়ের মানুষেরা ভিড় করেন। এ বছরের প্রেক্ষাপট কিছুটা ভিন্ন। গত এক বছর ধরে করোনায় ভুগছে অর্থনীতি, কমেছে সাধারণ মানুষের আয়। রোজা শুরুর আগে ১ এপ্রিল থেকে শুরু হওয়া ট্রাক সেল কর্মসূচির প্রথম দিন থেকেই ট্রাকের সামনে মেলে মধ্যবিত্ত ক্রেতাদের ভিড়, যাঁরা আগে কখনো ট্রাকের সামনে দাঁড়িয়ে কিনতেন না টিসিবির পণ্য। নতুন আসা ক্রেতাদের চাপে এ সময়ে বাড়তে থাকে ট্রাক সেলে পণ্যের চাহিদা। শেষ পর্যন্ত যেহেতু পণ্য কিনেই নিতে হয়, কিছুটা হলেও সুবিধা ভোগ করেন তুলনামূলক উচ্চ আয়ের ক্রেতারা।\nটিসিবির অনলাইন বিক্রি কার্যক্রমে পণ্য কার কাছে যাবে-এ বিষয় নজরদারি করার উপায় নেই কারও। কেবল নিয়ম বেঁধে দেওয়া হয়েছে, সপ্তাহে প্রতি ক্রেতা ৫ লিটার তেল ও ৩ কেজি করে অন্য তিন ধরনের পণ্য কিনতে পারবেন। এখানে একজন ক্রেতা অর্থ একটি প্ল্যাটফর্মে একটি অ্যাকাউন্ট। এক্ষেত্রে এক ব্যক্তি যদি অনলাইনের আটটি আলাদা প্ল্যাটফর্মে আলাদা আটটি অ্যাকাউন্ট খোলে, অথবা একই পরিবারের একাধিক সদস্য কেনে, সেক্ষেত্রে তা নজরদারির কোনো ব্যবস্থা রাখা হয়নি। জানতে চাইলে, ই-ক্যাবের মহাসচিব আবদুল ওয়াহাব বলেন, ‘আমারা বিশ্বাস করি, কেউ এমন করবে না। যদি করেও তার পরিমাণ ১ শতাংশের বেশি নয়।’কনজিউমার অ্যাসোসিয়েশন অব বাংলাদেশের সভাপতি গোলাম রহমান বলেন, ‘টিসিবির পণ্য খোলা বাজারে যেন বিক্রি করে কেউ লাভবান না হতে পারে সে বিষয়ে নজরদারি করা হয়। অনলাইনে এটা খুব সহজেই করা যাবে। তাছাড়া মূল্য ভর্তুকির পণ্যে দরিদ্র মানুষের অধিকার বেশি থাকা উচিত।'\nটিসিবি এ বছর পবিত্র রমজানে সারা দেশে ৫০০ ভ্রাম্যমাণ ট্রাকে পণ্য বিক্রি করছে। কার্যক্রমের শুরুতে টিসিবি এক প্রেস বিজ্ঞপ্তির মাধ্যমে জানিয়েছিল, রমজানে প্রতি ট্রাকে ৮০০ থেকে ১ হাজার ২০০ কেজি চিনি, ৬০০ থেকে ৭৫০ কেজি মসুর ডাল, ১ হাজার ২০০ থেকে দেড় হাজার লিটার সয়াবিন তেল, ৩০০ থেকে ১ হাজার কেজি পেঁয়াজ, ৪০০ থেকে ১ হাজার কেজি ছোলা ও ১০০ কেজি খেজুর বরাদ্দ দেওয়া হচ্ছে। এর বিপরীতে অনলাইন সেলে প্রতিটি পণ্য বরাদ্দ করা হয়েছে দেড় লাখ একক করে। এই অনলাইন বিক্রির সমন্বয়ক সংস্থা ই-ক্যাব বলছে, এটি প্রাথমিক বরাদ্দ। চাহিদার ভিত্তিতে অনলাইনে আরও বরাদ্দ দেবে টিসিবি।\nএকদিকে যখন টিসিবি অনলাইনে ক্রেতাদের কাছে বেশি পৌঁছাতে চাইছে, ট্রাকের সামনে কম দামে পণ্য কিনতে ভোগান্তি পোহাচ্ছেন নিম্ন আয়ের মানুষরা। গতকাল সোমবার ঢাকার ভিকারুননিসা নূন স্কুলের কাছে টিসিবির ট্রাকের সামনে লম্বা লাইন ধরে পণ্য কিনছিলেন ভ্যানচালক মজনু মিয়া। কতক্ষণ দাঁড়িয়ে আছেন প্রশ্ন করতে বললেন, দুই জায়গায় ঘুরে ট্রাক না পেয়ে এখানে এসেছেন পণ্য কিনতে; তাও প্রায় আধা ঘণ্টা ধরে দাঁড়িয়ে। এমনিতে করোনার কারণে এ সময়ে কাজ পাওয়া কঠিন, তার ওপরে কম মূল্যে পণ্য কিনতে অনেকটা সময় ব্যয় করতে হচ্ছে তাঁকে।\nমহাখালীতে টিসিবির একজন ডিলার জানান, শুরুতে পণ্যের সরবরাহ অনেক থাকলেও এখন বরাদ্দ কমিয়ে এনেছে টিসিবি। মিরপুরে আরেকজন ডিলার বলেন, কতটা পণ্য পাওয়া যাবে-এর সিদ্ধান্ত একমাত্র টিসিবির, এখানে তাঁদের চাহিদার কোনো মূল্যায়ন হয় না। যতটুকু পাওয়া যায়, ততটুকুই বিক্রি করেন তাঁরা।\nটিসিবির অনলাইন কার্যক্রম শুরুর প্রেক্ষাপট হচ্ছে গত বছরের করোনায় চলাচলে বিধিনিষেধ এবং পেঁয়াজের অস্বাভাবিক মূল্যবৃদ্ধি। সেবার ক্রেতাদের কাছে পৌঁছানোর জন্য ই-কমার্স অ্যাসোসিয়েশন অব বাংলাদেশের (ই-ক্যাব) সহযোগিতায় অনলাইন সেল শুরু করে টিসিবি। এর ফলে আট মাসে অনলাইনে সাত লাখ কেজি পেঁয়াজ বিক্রি হয়। এ বছরও করোনা পরিস্থিতির অবনতি হওয়ায় এবং মানুষের ক্রয়ক্ষমতা কমে যাওয়ায় মধ্যবিত্তদের জন্যই অনলাইনে পণ্য বিক্রি করবে বলে জানিয়েছে টিসিবি।\nবর্তমানে বাংলাদেশের ই-কমার্স বর্ধনশীল হলেও তার জনপ্রিয়তা খুব বেশি নয়। এমনিতেও বাংলাদেশে ইন্টারনেট খুব সহজলভ্য নয়। দ্য ইকোনমিস্ট ইন্টেলিজেন্স ইউনিটের ইনক্লুসিভ ইন্টারনেট ইনডেক্স-২০২১ অনুযায়ী, ১ জিবি ইন্টারনেট কিনতে বাংলাদেশের মানুষের গড় আয়ের শতকরা ২ ভাগ খরচ করতে হয়। এই ইনডেক্স অনুসারে ইন্টারনেট ক্রয়ের সামর্থ্য অনুযায়ী ১২০টি দেশের মধ্যে বাংলাদেশের অবস্থান ৮৫, যেখানে পার্শ্ববর্তী দেশ ভারতের অবস্থান ২০তম।\nঅর্থাৎ বাংলাদেশে ইন্টারনেট তুলনামূলক কম দাম হলেও দেশের দারিদ্র্যের হার বিবেচনায় ইন্টারনেট সহজলভ্য নয়। আবার বাণিজ্য মন্ত্রণালয়ের দেওয়া তথ্য অনুযায়ী দেশের মোট ইন্টারনেট ব্যবহারকারীর মাত্র ৬ শতাংশ ই-কমার্সের ক্রেতা। দেশের মোট জনগণের মাত্র ১.৩% মানুষ ই- কমার্সে কেনাকাটা করা। এই সীমিত ও সংরক্ষিত ইন্টারনেট ক্রেতার সংখ্যা জন্য টিসিবি দেড় লাখ একক সয়াবিন তেল, চিনি, মশুরডাল ও ছোলা বরাদ্দ করলো, যা চাহিদার প্রেক্ষিতে আরও বাড়বে।"
    },
    {
        "url": "https://www.prothomalo.com/bangladesh/district/%E0%A6%AA%E0%A6%B0%E0%A6%BF%E0%A6%AC%E0%A7%87%E0%A6%B6%E0%A6%95%E0%A7%87%E0%A6%B0-%E0%A6%B8%E0%A7%8D%E0%A6%A4%E0%A7%8D%E0%A6%B0%E0%A7%80%E0%A6%B0-%E0%A6%A6%E0%A7%8B%E0%A6%95%E0%A6%BE%E0%A6%A8-%E0%A6%A5%E0%A7%87%E0%A6%95%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%9C%E0%A6%AC%E0%A7%8D%E0%A6%A6",
        "title": "পরিবেশকের স্ত্রীর দোকান থেকে টিসিবির পণ্য জব্দ | প্রথম আলো",
        "meta_description": "রাজশাহীতে ট্রেডিং করপোরেশন অব বাংলাদেশের (টিসিবি) একজন পরিবেশকের স্ত্রীর দোকানে টিসিবির পণ্য পাওয়া গেছে। এসব পণ্য খোলাবাজারে সরকার নির্ধারিত মূল্যে সাধারণ ক্রেতাদের কাছে বিক্রির কথা ছিল। ওই পরিবেশকের নাম মোস্তাক আহমেদ ওরফে কাজল। নগরের রেশমপট্টি এলাকায় তাঁর বাড়ি। তাঁর বাড়ির সঙ্গেই মুদিদোকানটি। সেটি তাঁর স্ত্রী চালান। এ দোকানে ও বাড়িতে পাওয়া গেছে টিসিবির পণ্য।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2020-10%2F9f552c19-5a0a-4fe9-b441-119e6b001736%2Frajshahi.png?auto=format%2Ccompress&fmt=webp&format=webp&w=300&dpr=1.3",
        "published_date": "2021-04-29T21:50:00",
        "keywords": [
            "রাজশাহী বিভাগ",
            "রাজশাহী",
            "টিসিবি",
            "অনিয়ম"
        ],
        "last_scraped": "2024-10-07T15:35:43.835005",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "রাজশাহীতে ট্রেডিং করপোরেশন অব বাংলাদেশের (টিসিবি) একজন পরিবেশকের স্ত্রীর দোকানে টিসিবির পণ্য পাওয়া গেছে। এসব পণ্য খোলাবাজারে সরকার নির্ধারিত মূল্যে সাধারণ ক্রেতাদের কাছে বিক্রির কথা ছিল। ওই পরিবেশকের নাম মোস্তাক আহমেদ ওরফে কাজল। নগরের রেশমপট্টি এলাকায় তাঁর বাড়ি। তাঁর বাড়ির সঙ্গেই মুদিদোকানটি। সেটি তাঁর স্ত্রী চালান। এ দোকানে ও বাড়িতে পাওয়া গেছে টিসিবির পণ্য।\nআজ বৃহস্পতিবার বিকেল সাড়ে চারটার দিকে জাতীয় ভোক্তা অধিকার সংরক্ষণ অধিদপ্তরের রাজশাহী বিভাগীয় কার্যালয় পরিবেশক মোস্তাক আহমেদের বাড়ি ও দোকানে অভিযান চালায়। এ সময় সেখান থেকে ১ হাজার ৫২০ লিটার সয়াবিন তেল, ৩৫০ কেজি চিনি, ৩০০ কেজি মসুর ডাল এবং ২০০ কেজি ছোলা জব্দ করা হয়।\nঅভিযানকালে জাতীয় ভোক্তা অধিকার সংরক্ষণ অধিদপ্তরের রাজশাহী বিভাগীয় কার্যালয়ের সহকারী পরিচালক হাসান-আল-মারুফ জানান, টিসিবির পণ্য ট্রাকে করে বিক্রি না করে এখানে মজুত করে রাখা হয়েছিল। নিজেদের দোকানে এসব পণ্য বেশি দামে বিক্রি করা হতো। গোপন সংবাদের ভিত্তিতে তাঁরা বাড়ি ও দোকানে অভিযান চালান। হাসান-আল-মারুফ জানান, টিসিবির পণ্যগুলো তাঁরা জব্দ করেছেন। তবে মোস্তাককে আটক করা হয়নি। শুনানির জন্য তাঁকে নোটিশ করা হবে। শুনানির দিন তিনি এসব মালামালের কাগজপত্র দেখাবেন। যদি তিনি প্রয়োজনীয় কাগজপত্র দেখাতে না পারেন, তাহলে তাঁর বিরুদ্ধে পরবর্তী আইনগত পদক্ষেপ নেওয়া হবে।\nঅভিযানকালে টিসিবির পরিবেশক মোস্তাক আহমেদ দাবি করেন, তিনি টিসিবির পরিবেশক হলেও এগুলো তাঁর অনুকূলে বরাদ্দ করা পণ্য নয়। নগরের জাহাজঘাট এলাকার সাইদুল ইসলাম নামের এক ব্যক্তি তাঁকে এসব পণ্য দিয়েছেন। সাইদুল মাঝেমধ্যেই তাঁকে পণ্য দিতেন। তিনি কম দামে কিনে বিক্রি করতেন। মোস্তাক বলেন, সাইদুল একজন দালাল। তিনি এসবই করেন। মোস্তাক সাইদুলের একটি মুঠোফোন নম্বরও দেন। সেই নম্বরে একাধিকবার ফোন করা হলেও কেউ ধরেননি।\nটিসিবির রাজশাহী আঞ্চলিক কার্যালয়ের প্রধান রবিউল মোর্শেদ বলেন, অভিযানের খবর তিনি পেয়েছেন। তিনি মোস্তাককে আটকের জন্য ভোক্তা অধিকারকে বলেছেন। সাইদুল ইসলামের পরিচয় জানতে চাইলে রবিউল মোর্শেদ বলেন, সাইদুল নামে একজন আছেন। তিনি ট্রাকের দালাল। ডিলারদের ট্রাক সরবরাহ করেন। তিনি জড়িত থাকলে তাঁর বিরুদ্ধেও ব্যবস্থা নিতে হবে।\nরবিউল মোর্শেদ বলেন, মোস্তাককে এসব মালামাল সাইদুল দিয়েছেন, নাকি তিনি নিজেই রেখে দিয়েছেন, তা জিজ্ঞাসাবাদ করে জানতে হবে। কারণ, মোস্তাক নিজেই একজন টিসিবির পরিবেশক। তাঁর প্রতিষ্ঠানের নাম ‘আলী ট্রেডার্স’। ট্রাকে করে বিক্রির জন্য আট দিন আগে তাঁকে সব মালামাল দেওয়া হয়েছে। খোলাবাজারে বিক্রি করলে এত দিন পর এত বেশি পণ্য তাঁর বাড়িতে থাকার কথা নয়। তিনি অনৈতিক পন্থায় এসব পণ্য রেখেছেন। তাঁর বিরুদ্ধে কঠোর ব্যবস্থা নিতে হবে। গ্রেপ্তার করে রিমান্ডে নিতে হবে। তাহলে তাঁর সঙ্গে আর কে জড়িত তা বেরিয়ে আসবে।\nএদিকে ভোক্তারা সকাল থেকেই রাজশাহী শহরের বিভিন্ন পয়েন্টে টিসিবির পণ্য কেনার জন্য অপেক্ষায় থাকেন। সকাল ১০টা থেকে বেলা ১১টার মধ্যে টিসিবির পণ্য নিয়ে ট্রাক আসার কথা থাকলেও অধিকাংশ বিক্রয়কেন্দ্রে ট্রাক আসে অনেক পরে। ক্রেতারা দীর্ঘক্ষণ রোদের মধ্যে সারিতে দাঁড়িয়ে থাকেন অথবা নিজের জায়গা ধরে রাখার জন্য ব্যাগ রেখে তার ওপর একটি ইটের টুকরা রেখে দেন। অভিযোগ রয়েছে, অনেক পরিবেশক পণ্য শেষ না হতেই ট্রাক নিয়ে চলে যান। গত কয়েক দিন আগে রাজশাহী নগরের লক্ষ্মীপুর বিক্রয়কেন্দ্রে এ অভিযোগের সত্যতা পাওয়া যায়। সঙ্গে সঙ্গে বিষয়টি আঞ্চলিক কার্যালয়ের প্রধানকে জানালে তিনি ব্যবস্থা নেওয়ার আশ্বাস দেন। পরে তিনি জানান, ওই পরিবেশককে কারণ দর্শানোর নোটিশ দেওয়া হয়েছে। তাঁর লাইসেন্স বাতিল করার জন্য লেখা হচ্ছে। "
    },
    {
        "url": "https://www.prothomalo.com/bangladesh/district/%E0%A6%B8%E0%A7%8D%E0%A6%A4%E0%A7%8D%E0%A6%B0%E0%A7%80%E0%A6%B0-%E0%A6%A6%E0%A7%8B%E0%A6%95%E0%A6%BE%E0%A6%A8%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%AA%E0%A6%B0%E0%A6%BF%E0%A6%AC%E0%A7%87%E0%A6%B6%E0%A6%95%E0%A6%95%E0%A7%87-%E0%A6%9C%E0%A6%B0%E0%A6%BF%E0%A6%AE%E0%A6%BE%E0%A6%A8%E0%A6%BE",
        "title": "স্ত্রীর দোকানে টিসিবির পণ্য, পরিবেশককে জরিমানা | প্রথম আলো",
        "meta_description": "রাজশাহীতে ট্রেডিং করপোরেশন অব বাংলাদেশের (টিসিবি) পণ্য ন্যায্য মূলে বিক্রি না করে বাড়িতে মজুত ও স্ত্রীর দোকানে রেখে বিক্রি করার দায়ে এক পরিবেশককে ৫০ হাজার টাকা জরিমানা করা হয়েছে",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-04%2F9c10ef77-34b9-4237-9b0b-97fa7b568b1a%2Fcourt.png?auto=format%2Ccompress&fmt=webp&format=webp&w=300&dpr=1.3",
        "published_date": "2021-05-03T16:59:00",
        "keywords": [
            "রাজশাহী বিভাগ",
            "রাজশাহী",
            "টিসিবি"
        ],
        "last_scraped": "2024-10-07T15:36:03.260763",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "রাজশাহীতে ট্রেডিং করপোরেশন অব বাংলাদেশের (টিসিবি) পণ্য ন্যায্য মূলে বিক্রি না করে বাড়িতে মজুত ও স্ত্রীর দোকানে রেখে বিক্রি করার দায়ে এক পরিবেশককে ৫০ হাজার টাকা জরিমানা করা হয়েছে। আজ সোমবার জাতীয় ভোক্তা অধিকার সংরক্ষণ অধিদপ্তরের রাজশাহী বিভাগীয় কার্যালয়ে শুনানি শেষে এই জরিমানা করেন সহকারী পরিচালক হাসান আল মারুফ। এদিকে টিসিবি এই পরিবেশকের লাইসেন্স বাতিল করার উদ্যোগ নিয়েছে।\nএই পরিবেশকের নাম মোস্তাক আহমেদ ওরফে কাজল। তাঁর প্রতিষ্ঠানের নাম মেসার্স কাজল ব্রাদার্স। নগরের ঘোড়ামারা রেশমপট্টি এলাকায় তাঁর বাড়ি। বাড়ির সঙ্গেই তাঁর একটি দোকান আছে। দোকানটি তাঁর স্ত্রী চালান। গত ২৯ এপ্রিল জাতীয় ভোক্তা অধিকার সংরক্ষণ অধিদপ্তরের কর্মকর্তা হাসান আল মারুফ কাজলের বাড়ি ও দোকানে অভিযান চালান।\nঅভিযানকালে সেখান থেকে টিসিবির ১ হাজার ৫২০ লিটার সয়াবিন তেল, ৩৫০ কেজি চিনি, ৩০০ কেজি মসুর ডাল ও ২০০ কেজি ছোলা জব্দ করা হয়। সেদিন টিসিবির আঞ্চলিক কার্যালয়ের প্রধান রবিউল মোর্শেদ বলেছিলেন, ট্রাকে করে বিক্রির জন্য আট দিন আগে তাঁকে সব মালামাল দেওয়া হয়। খোলাবাজারে বিক্রি করলে এত দিন পর এত বেশি পণ্য তাঁর বাড়িতে থাকার কথা না। তিনি অনৈতিক পন্থায় এসব পণ্য রেখেছেন। সে দিন শুনানির জন্য ভোক্তা অধিকারের পক্ষ থেকে একটি নোটিশ দেওয়া হয়েছিল। আজ ভোক্তা অধিকারের বিভাগীয় কার্যালয়ে সেই শুনানি হয়েছে।\nঅধিদপ্তরের সহকারী পরিচালক হাসান আল মারুফ বলেন, নির্ধারিত দিনে মোস্তাক আহমেদ তাঁদের কার্যালয়ে উপস্থিত হয়ে নিজের বক্তব্য উপস্থাপন করেন। তিনি সুস্পষ্ট কোনো কারণ দেখাতে পারেননি। তাঁর বিরুদ্ধে পণ্য মজুতের অভিযোগ সন্দেহাতীতভাবে প্রমাণিত হয়েছে। তাই তাঁকে ৫০ হাজার টাকা জরিমানা করা হয়েছে। একই সঙ্গে তাঁর বাড়ি থেকে জব্দ করা সব পণ্য বাজেয়াপ্ত করা হয়েছে বলেও জানান তিনি।\nএই পরিবেশকের লাইসেন্স বাতিল করা হবে কি না, জানতে চাইলে হাসান আল মারুফ বলেন, এটা টিসিবির ব্যাপার। তিনি আইন অনুযায়ী মোস্তাক আহমেদের জরিমানা করেছেন এবং পণ্য বাজেয়াপ্ত করেছেন।\nটিসিবির রাজশাহী আঞ্চলিক কার্যালয়ের প্রধান রবিউল মোর্শেদ প্রথম আলোকে বলেন, মোস্তাক আহমেদের লাইসেন্স বাতিল হবে এবং জামানত বাজেয়াপ্ত হবে। আজকেই এ ব্যাপারে প্রয়োজনীয় ব্যবস্থা নেওয়া হচ্ছে।"
    },
    {
        "url": "https://www.prothomalo.com/business/economics/%E0%A6%9F%E0%A7%8D%E0%A6%B0%E0%A6%BE%E0%A6%95-%E0%A6%B8%E0%A7%87%E0%A6%B2%E0%A7%87-%E0%A6%B8%E0%A7%9F%E0%A6%BE%E0%A6%AC%E0%A6%BF%E0%A6%A8-%E0%A6%A4%E0%A7%87%E0%A6%B2%E0%A7%87%E0%A6%B0-%E0%A6%AC%E0%A6%B0%E0%A6%BE%E0%A6%A6%E0%A7%8D%E0%A6%A6-%E0%A6%AC%E0%A6%BE%E0%A7%9C%E0%A6%BE%E0%A6%B2-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF",
        "title": "ট্রাক সেলে সয়াবিন তেলের বরাদ্দ বাড়াল টিসিবি | প্রথম আলো",
        "meta_description": "সারা দেশে ট্রাক সেল কার্যক্রমে সয়াবিন তেলের পরিমাণ বাড়িয়েছে সরকারি বিপণন সংস্থা ট্রেডিং করপোরেশন অব বাংলাদেশ (টিসিবি)। আজ মঙ্গলবার এক সংবাদ বিজ্ঞপ্তিতে টিসিবির পক্ষ থেকে জানানো হয়, সেবা সপ্তাহ উপলক্ষে প্রতি গাড়িতে ১ হাজার ৪০০ লিটার সয়াবিন তেল বরাদ্দ করা হয়েছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-01%2F2087bf8b-f89d-4005-a374-edaf66f1fe4d%2F8b598b09ca90d40f057d57cb1617c2f2_5aeb3009f2e64.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2021-05-04T12:56:00",
        "keywords": [
            "টিসিবি",
            "পণ্যবাজার",
            "অর্থনীতি"
        ],
        "last_scraped": "2024-10-07T15:36:21.643908",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "সারা দেশে ট্রাক সেল কার্যক্রমে সয়াবিন তেলের পরিমাণ বাড়িয়েছে সরকারি বিপণন সংস্থা ট্রেডিং করপোরেশন অব বাংলাদেশ (টিসিবি)। আজ মঙ্গলবার এক সংবাদ বিজ্ঞপ্তিতে টিসিবির পক্ষ থেকে জানানো হয়, সেবা সপ্তাহ উপলক্ষে প্রতি গাড়িতে ১ হাজার ৪০০ লিটার সয়াবিন তেল বরাদ্দ করা হয়েছে। এ উপলক্ষে রাজধানীতে ট্রাকের সংখ্যা ১০০টি থেকে বাড়িয়ে ১২০টি করা হয়েছে।\nট্রাক সেলের ডিলারদের জন্য গত ৩০ এপ্রিল থেকে ৬ মে পর্যন্ত টিসিবির সেবা সপ্তাহ চলছে। ‘সেবা সপ্তাহ কার্যক্রমের’ শুরুতে এক সংবাদ বিজ্ঞপ্তিতে টিসিবি ট্রাকপ্রতি ১ হাজার ৫০০ লিটার সয়াবিন তেল বরাদ্দের কথা জানিয়েছিল। তবে প্রতি ট্রাকে ২০০ লিটার পর্যন্ত বরাদ্দ দেওয়া হচ্ছিল। আজ আবার ১ হাজার ৪০০ লিটার সয়াবিন তেল বরাদ্দের কথা জানাল টিসিবি। ঈদ পর্যন্ত এ তেলের জোগান থাকবে। তবে অনলাইনের জন্য নতুন কোনো বরাদ্দ দেওয়া হয়নি বলে জানায় সংস্থাটি।\nএ বিষয়ে জানতে চাইলে টিসিবির মুখপাত্র মো. হুমায়ূন কবির বলেন, সয়াবিন তেলের দাম আরেক দফা বেড়ে যাওয়ায় ট্রাক সেলে পণ্যটির চাহিদা বেশি ছিল। এ ছাড়া আসন্ন ঈদকে সামনে রেখে বাজারে দাম নিয়ন্ত্রণে রাখার বিষয়ে গুরুত্ব দেওয়া হচ্ছে। তাই ট্রাক সেলে সয়াবিন তেলের বরাদ্দ বড়ানো হলো।\nটিসিবির ট্রাক সেলে প্রতি লিটার সয়াবিন তেলের দাম ১০০ টাকা এবং অনলাইনে প্রতি লিটার সয়াবিন তেলের দাম ১০৮ টাকা রাখা হচ্ছে। উভয় ক্ষেত্রেই একজন ক্রেতা সর্বোচ্চ পাঁচ লিটার সয়াবিন তেল কিনতে পারেন।\nচলমান করোনা পরিস্থিতি বিবেচনায় ট্রাক সেলে কেনাকাটা করার সময় সামাজিক দূরত্ব বজায় রাখার অনুরোধ জানিয়েছে টিসিবি। ক্রেতাদের স্বাস্থ্যগত ঝুঁকি এড়াতে প্রতিদিন পাঁচ হাজার মাস্ক বিতরণের সিদ্ধান্তও নিয়েছে সংস্থাটি।"
    },
    {
        "url": "https://www.prothomalo.com/business/economics/%E0%A6%86%E0%A6%B0%E0%A6%93-%E0%A6%A4%E0%A6%BF%E0%A6%A8-%E0%A6%A6%E0%A6%BF%E0%A6%A8-%E0%A6%B0%E0%A6%AE%E0%A6%9C%E0%A6%BE%E0%A6%A8%E0%A7%87%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF-%E0%A6%95%E0%A6%B0%E0%A6%AC%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF",
        "title": "আরও তিন দিন রমজানের পণ্য বিক্রি করবে টিসিবি | প্রথম আলো",
        "meta_description": "বাড়ল ট্রেডিং করপোরেশন অব বাংলাদেশের (টিসিবি) ‘সেবা সপ্তাহের’ সময়। রমজানে দ্রব্যমূল্য নিয়ন্ত্রণসহ জনসাধারণের প্রত্যাশিত সেবা নিশ্চিত ও নির্বিঘ্ন রাখার লক্ষ্যে গত ৩০ এপ্রিল থেকে ‘সেবা সপ্তাহ’ কার্যক্রম পরিচালনা করছে টিসিবি। ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-01%2F2087bf8b-f89d-4005-a374-edaf66f1fe4d%2F8b598b09ca90d40f057d57cb1617c2f2_5aeb3009f2e64.jpg?auto=format%2Ccompress&fmt=webp&format=webp&w=300&dpr=1.3",
        "published_date": "2021-05-06T17:26:00",
        "keywords": [
            "অর্থনীতি",
            "টিসিবি",
            "পণ্যবাজার",
            "রমজান মাস"
        ],
        "last_scraped": "2024-10-07T15:36:39.114014",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "বাড়ল ট্রেডিং করপোরেশন অব বাংলাদেশের (টিসিবি) ‘সেবা সপ্তাহের’ সময়। রমজানে দ্রব্যমূল্য নিয়ন্ত্রণসহ জনসাধারণের প্রত্যাশিত সেবা নিশ্চিত ও নির্বিঘ্ন রাখার লক্ষ্যে গত ৩০ এপ্রিল থেকে ‘সেবা সপ্তাহ’ কার্যক্রম পরিচালনা করছে টিসিবি। \nআজ বৃহস্পতিবার এই কার্যক্রমের শেষ দিন ছিল। তবে পণ্য বিক্রির শেষ দিন থাকলেও গ্রাহকদের বাড়তি চাহিদার কথা চিন্তা করে, পণ্য বিক্রির এই কার্যক্রম ৯ মে পর্যন্ত বাড়িয়েছে টিসিবি।\nআজ টিসিবির পক্ষ থেকে এক বিবৃতিতে এই তথ্য জানানো হয়। টিসিবির পক্ষ থেকে বলা হয়, ৬ মে টিসিবির রমজানের পণ্য বিক্রির শেষ দিন থাকলেও গ্রাহকদের বাড়তি চাহিদার কথা চিন্তা করে পণ্য বিক্রি কার্যক্রম ৯ মে পর্যন্ত বৃদ্ধি করা হয়েছে। এই সময়ে পণ্য আগের মতো একই হারে বরাদ্দ দেওয়া হবে।\nসেবা সপ্তাহ উপলক্ষে টিসিবির প্রতি গাড়িতে ১ হাজার ৪০০ লিটার সয়াবিন তেল বরাদ্দ করা হয়েছে। এ ছাড়া রাজধানীতে ট্রাকের সংখ্যা ১০০ থেকে বাড়িয়ে ১২০টি করা হয়েছে। \nটিসিবির ট্রাক সেলে প্রতি লিটার সয়াবিন তেলের দাম ১০০ টাকা এবং অনলাইনে প্রতি লিটার সয়াবিন তেলের দাম ১০৮ টাকা রাখা হচ্ছে। উভয় ক্ষেত্রেই একজন ক্রেতা সর্বোচ্চ পাঁচ লিটার সয়াবিন তেল কিনতে পারছেন। \nএ ছাড়া প্রতি ট্রাকে ৮০০ থেকে ১ হাজার ২০০ কেজি চিনি, ৬০০ থেকে ৭৫০ কেজি মসুর ডাল, ৩০০ থেকে ১ হাজার কেজি পেঁয়াজ, ৪০০ থেকে ১ হাজার কেজি ছোলা ও ১০০ কেজি খেজুর বরাদ্দ দেওয়া হয়েছে।"
    },
    {
        "url": "https://www.prothomalo.com/business/%E0%A6%8F%E0%A6%95-%E0%A6%B8%E0%A6%AA%E0%A7%8D%E0%A6%A4%E0%A6%BE%E0%A6%B9%E0%A6%93-%E0%A6%9A%E0%A6%B2%E0%A7%87%E0%A6%A8%E0%A6%BF-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%85%E0%A6%A8%E0%A6%B2%E0%A6%BE%E0%A6%87%E0%A6%A8-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF",
        "title": "এক সপ্তাহও চলেনি টিসিবির অনলাইন বিক্রি | প্রথম আলো",
        "meta_description": "ক্রেতাদের চাহিদা থাকা সত্ত্বেও সরবরাহ করা যায়নি। কার্যক্রম শুরুর তিন–চার দিনের মধ্যে প্রথম দফায় নেওয়া পণ্য শেষ হয়ে যায়। পরে টিসিবির কাছ থেকে আর পণ্য পাওয়া যায়নি।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-05%2Fa6a4464d-4b4f-47e6-ab17-f88cade5ce65%2Ftcb.jpg?auto=format%2Ccompress&fmt=webp&format=webp&w=300&dpr=1.3",
        "published_date": "2021-05-06T22:18:00",
        "keywords": [
            "টিসিবি",
            "বাণিজ্য",
            "অনলাইন বাজার"
        ],
        "last_scraped": "2024-10-07T15:36:57.790939",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "টিসিবির অনলাইনে পণ্য বিক্রির কার্যক্রম শেষ হয়েছে। ২৬ এপ্রিল এই কার্যক্রম শুরু হওয়ার সময় কবে শেষ হবে, তা বলা না হলেও পরবর্তীকালে জানানো হয়, ৬ মে তা শেষ হবে। কিন্তু এই সময়ের মধ্যেও চাহিদামতো পণ্য সরবরাহ করতে পারেনি টিসিবি। শুরুর পর এক সপ্তাহ যেতে না যেতেই বন্ধ হয়ে যায় এই কার্যক্রম।\nঅনলাইন পরিবেশকেরা জানিয়েছেন, প্রতিশ্রুত পরিমাণে পণ্য দেওয়া হয়নি তাঁদের। সে কারণেই এই বিপত্তি।\n‘ঘরে বসে স্বস্তির বাজার’ স্লোগান নিয়ে শুরু হয় টিসিবির এই অনলাইন বিক্রয় কার্যক্রম। সয়াবিন তেল, চিনি, মসুর ডাল ও ছোলা বিক্রি করা হচ্ছিল। শুরুতে টিসিবির দেড় লাখ একক (কেজি অথবা লিটার) পণ্য বরাদ্দ দেওয়ার কথা থাকলেও শেষ পর্যন্ত অনলাইন পরিবেশকেরা ৬০ হাজার একক পণ্য পেয়েছেন।\nএ বিষয়ে জানতে চাইলে টিসিবির মুখপাত্র মো. হুমায়ূন কবির প্রথম আলোকে বলেন, অনলাইন পরিবেশকদের এককালীন টাকা জমা দিয়ে পণ্য নিয়ে যেতে বলা হয়েছিল। যাঁরা এককালীন টাকা দিতে পেরেছেন, তাঁরা নিয়েছেন; যাঁরা পারেননি, তাঁদের আর সুযোগ দেওয়া হয়নি।\nঅনলাইন বিক্রেতাদের সংগঠন ই-কমার্স অ্যাসোসিয়েশন অব বাংলাদেশের (ই-ক্যাব) মহাব্যবস্থাপক জাহাঙ্গীর আলম অভিযোগ করেন, টিসিবিই প্রস্তাব করেছিল, বড় পরিবেশকেরা যেন কয়েক দফায় পণ্য নেন। কিন্তু প্রথমবারের পরে অনলাইন পরিবেশকদের আর কোনো পণ্য দেয়নি সংস্থাটি। ই-ক্যাব টিসিবির এই অনলাইন পণ্য বিক্রি কার্যক্রম তদারক করেছে।\nপবিত্র রমজানে নিত্যপণ্যের দাম নিয়ন্ত্রণে রাখতে এবং করোনা পরিস্থিতিতে সামাজিক যোগাযোগ সীমিত রাখতে অনলাইনে পণ্য বিক্রির ঘোষণা দেয় টিসিবি। ২৬ এপ্রিল থেকে ৬ মের মধ্যে ঢাকা, টাঙ্গাইল ও সিরাজগঞ্জে আটটি ওয়েবসাইটের মাধ্যমে টিসিবির ন্যায্যমূল্যে পণ্য বিক্রির কথা ছিল।\nএক অনলাইন পরিবেশক প্রতিষ্ঠান প্রথম আলোকে জানায়, মাঝপথে ঘোষণা ছাড়া পণ্য সরবরাহ বন্ধ করে দেওয়ায় বিপাকে পড়েছে তারা। ক্রেতাদের চাহিদা থাকা সত্ত্বেও সরবরাহ করা যায়নি। কার্যক্রম শুরুর তিন–চার দিনের মধ্যে প্রথম দফায় নেওয়া পণ্য শেষ হয়ে যায়। পরে টিসিবির কাছ থেকে আর পণ্য পাওয়া যায়নি।\nঅনলাইন কার্যক্রম উদ্বোধনের সময় অনলাইনে ক্রেতাদের চাহিদার ভিত্তিতে দেড় লাখ এককের পরেও পণ্য বরাদ্দ বৃদ্ধির কথা জানিয়েছিল টিসিবি। এর মধ্যে গত ৪ মে ট্রাক সেলের পরিবেশকদের ট্রাকপ্রতি সয়াবিন তেলের বরাদ্দ বাড়িয়ে ১ হাজার ৪০০ লিটার করে সংস্থাটি। কার্যক্রমের মেয়াদ আর বাড়ানো হচ্ছে না।২৬ এপ্রিল থেকে ৬ মে ১১ দিন হলেও কার্যক্রমের নাম দেওয়া সেবা সপ্তাহ।"
    },
    {
        "url": "https://www.prothomalo.com/bangladesh/capital/%E0%A6%B0%E0%A7%8B%E0%A6%AC%E0%A6%AC%E0%A6%BE%E0%A6%B0-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%9F%E0%A7%8D%E0%A6%B0%E0%A6%BE%E0%A6%95-%E0%A6%B8%E0%A7%87%E0%A6%B2-%E0%A6%B6%E0%A7%81%E0%A6%B0%E0%A7%81",
        "title": "রোববার টিসিবির ট্রাক সেল শুরু | প্রথম আলো",
        "meta_description": "সারা দেশে টিসিবির ভ্রাম্যমাণ ট্রাক সেলের ডিলার পয়েন্টগুলোতে চিনি, মসুর ডাল ও সয়াবিন তেল বিক্রি করা হবে। করোনা পরিস্থিতে এই কার্যক্রম চলবে ১৭ জুন পর্যন্ত।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-01%2Fa8ef20f7-d862-4211-bfa2-0323168b9fa3%2F8b598b09ca90d40f057d57cb1617c2f2_5aeb3009f2e64.jpg?auto=format%2Ccompress&fmt=webp&format=webp&w=300&dpr=1.3",
        "published_date": "2021-06-05T21:55:00",
        "keywords": [
            "টিসিবি",
            "বাণিজ্য"
        ],
        "last_scraped": "2024-10-07T15:37:16.257262",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "আগামীকাল রোববার আবার ট্রাকে করে ভোক্তাদের জন্য সাশ্রয়ী মূল্যে পণ্য বিক্রি শুরু করতে যাচ্ছে সরকারি সংস্থা ট্রেডিং করপোরেশন অব বাংলাদেশ (টিসিবি)। আজ শনিবার (৫ জুন) টিসিবির তথ্য কর্মকর্তা হুমায়ুন কবির এক বিবৃতিতে এই তথ্য জানান।\nজানা গেছে, সারা দেশে টিসিবির ভ্রাম্যমাণ ট্রাক সেলের ডিলার পয়েন্টগুলোতে চিনি, মসুর ডাল ও সয়াবিন তেল বিক্রি করা হবে। করোনা পরিস্থিতিতে এই কার্যক্রম চলবে ১৭ জুন পর্যন্ত।\nটিসিবির ট্রাক থেকে চিনি প্রতি কেজি ৫৫ টাকা, মসুর ডাল প্রতি কেজি ৫৫ টাকায় এবং সয়াবিন তেল প্রতি লিটার ১০০ টাকায় বিক্রি করা হবে। একজন ক্রেতা সর্বোচ্চ চার কেজি চিনি, দুই কেজি ডাল ও পাঁচ লিটার তেল কিনতে পারবেন।"
    },
    {
        "url": "https://www.prothomalo.com/bangladesh/district/%E0%A6%B0%E0%A6%BE%E0%A6%9C%E0%A6%B6%E0%A6%BE%E0%A6%B9%E0%A7%80%E0%A6%A4%E0%A7%87-%E0%A6%A8%E0%A6%AE%E0%A7%81%E0%A6%A8%E0%A6%BE-%E0%A6%AA%E0%A6%B0%E0%A7%80%E0%A6%95%E0%A7%8D%E0%A6%B7%E0%A6%BE-%E0%A6%9B%E0%A6%BE%E0%A7%9C%E0%A6%BE-%E0%A6%AE%E0%A6%BF%E0%A6%B2%E0%A6%9B%E0%A7%87-%E0%A6%A8%E0%A6%BE-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF",
        "title": "রাজশাহীতে নমুনা পরীক্ষা ছাড়া মিলছে না টিসিবির পণ্য | প্রথম আলো",
        "meta_description": "করোনা পরীক্ষায় মানুষের সাড়া কিছুটা কম। এ কারণে জেলা প্রশাসকের পক্ষ থেকে করোনা পরীক্ষার বুথের পাশে টিসিবির পণ্য বিক্রির নির্দেশ দেওয়া হয়েছে। ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-06%2F99c46f55-3cc0-450a-b4e9-146059660a0a%2FRajshahi_DH1092_20210608_IMG_20210608_115359.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2021-06-08T17:49:00",
        "keywords": [
            "টিসিবি",
            "রাজশাহী",
            "রাজশাহী বিভাগ"
        ],
        "last_scraped": "2024-10-07T15:37:39.569480",
        "source": "প্রথম আলো",
        "old": true,
        "author": "প্রতিনিধি",
        "content": "রাজশাহী নগরের দড়িখরবোনা এলাকার সেলিনা আক্তার (৪৫) এসেছিলেন বাংলাদেশ ট্রেডিং করপোরেশনের (টিসিবি) একটি শাখায় পণ্য কিনতে। কিন্তু তাঁকে নগরের শহীদ এ এইচ এম কামারুজ্জামান চত্বর এলাকার টিসিবির গাড়ি থেকে পণ্য দেওয়া হচ্ছিল না। পণ্যের গাড়ির পাশে থাকা পুলিশ সদস্যরা মাইকে বলছিলেন, করোনার পরীক্ষা করিয়ে পণ্য কিনতে হবে। বাধ্য হয়েই সেলিনা আক্তার পাশেই একটি বুথে লাইনে দাঁড়িয়ে করোনা পরীক্ষা করালেন। করোনা পরীক্ষায় তাঁর ফলাফল কয়েক মিনিটের মধ্যেই ‘নেগেটিভ’ এল। পরে তিনি টিসিবির পণ্য পেয়ে বাড়ি চলে যান।\nএকই এলাকায় পণ্য কিনতে আসেন খোদেজা বেগম (৫৫)। তিনি করোনা পরীক্ষার জন্য বুথের লাইনে দাঁড়ালেও মুঠোফোন নম্বর ছিল না বলে প্রথম দফায় তাঁর পরীক্ষা হয়নি। পরে নগরের উপশহর এলাকা থেকে তিনি হাতের তালুতে লিখে আনেন ছেলের ফোন নম্বর। করোনা পরীক্ষার পর তিনিও পেলেন টিসিবির পণ্য। তিনি বলেন, ‘করোনা পরীক্ষা করেই ফেললাম। কখনো ভাবিনি, এত সহজেই করোনা পরীক্ষা করা যায়। এক মিনিটও লাগল না।’\nসেলিনা আক্তার, খোদেজা বেগমের মতো টিসিবির পণ্য কিনতে না এলেও ষাটোর্ধ্ব হ‌ুমায়ূন কবির এসেছিলেন কাঁচাবাজার কিনতে। তিনিও লাইনে দাঁড়িয়ে করোনার পরীক্ষা করিয়ে নিয়েছেন। তিনি বলেন, ‘করোনার পরীক্ষায় আমার ভীতি ছিল। খুব সহজেই অল্প সময়ে করোনা পরীক্ষা করা গেল।’\nখোঁজ নিয়ে জানা গেছে, রাজশাহী নগরের পাঁচটি স্থানে তিন দিন ধরে র‌্যাপিড অ্যান্টিজেন পরীক্ষা চলছে। জেলা প্রশাসনের উদ্যোগে এ পরীক্ষা করা হচ্ছে। করোনা পরীক্ষায় মানুষের সাড়া কিছুটা কম। এ কারণে জেলা প্রশাসকের পক্ষ থেকে করোনা পরীক্ষার বুথের পাশে টিসিবির পণ্য বিক্রির নির্দেশ দেওয়া হয়েছে। সেখানে সবাই করোনা পরীক্ষা করে টিসিবি পণ্য নেন।\nটিসিবির রাজশাহী বিভাগীয় প্রধান মো. রবিউল মোর্শেদ বলেন, করোনার পরীক্ষা বাড়ানোর জন্য বুথের কাছে টিসিবির পণ্য বিক্রির নির্দেশ দিয়েছেন জেলা প্রশাসক। তাঁরা সমন্বয় করে করোনা পরীক্ষার মাধ্যমে টিসিবির পণ্য দিচ্ছেন। মানুষ করোনা পরীক্ষা করেই পণ্য কিনছেন।\nরাজশাহী জেলা সিভিল সার্জন মো. কাইয়ুম তালুকদার বলেন, তাঁরা দুদিন নগরে প্রশাসনের উদ্যোগে র‍্যাপিড অ্যান্টিজেন পরীক্ষা করিয়েছেন। আজ মঙ্গলবার থেকে এটা সিটি করপোরেশন করছে। তিনি আরও বলেন, যত বেশি করোনা পরীক্ষা করা যাবে, তত বেশি মানুষকে আইসোলেশনে রাখা যাবে। এভাবেই সংক্রমণ কমানো সম্ভব। "
    },
    {
        "url": "https://www.prothomalo.com/bangladesh/%E0%A7%A7%E0%A7%AD%E0%A7%AE-%E0%A6%9F%E0%A6%BE%E0%A6%95%E0%A6%BE-%E0%A6%95%E0%A6%AE%E0%A7%87-%E0%A6%AA%E0%A7%87%E0%A6%A4%E0%A7%87-%E0%A6%A6%E0%A7%81%E0%A6%87-%E0%A6%95%E0%A6%BF%E0%A6%B2%E0%A7%8B%E0%A6%AE%E0%A6%BF%E0%A6%9F%E0%A6%BE%E0%A6%B0-%E0%A6%B9%E0%A6%BE%E0%A6%81%E0%A6%9F%E0%A6%BE",
        "title": "১৭৮ টাকা কমে পেতে দুই কিলোমিটার হাঁটা | প্রথম আলো",
        "meta_description": "নিলুফা আক্তার পুরান ঢাকার লালবাগের খাজিদেওয়ান এলাকার বাসিন্দা। গতকাল বৃহস্পতিবার দুপুরে তাঁকে পাওয়া যায় বাংলাদেশ প্রকৌশল বিশ্ববিদ্যালয় (বুয়েট) সংলগ্ন পলাশী বাজারে টিসিবির ভ্রাম্যমাণ ট্রাকের পেছনে",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-06%2F64d80de6-8864-4fae-9ebb-a5635878b15f%2F_DH0153_20210610_250A8363.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2021-06-11T10:40:00",
        "keywords": [
            "টিসিবি",
            "বাজারদর"
        ],
        "last_scraped": "2024-10-07T15:38:02.561370",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "নিলুফা আক্তার পুরান ঢাকার লালবাগের খাজিদেওয়ান এলাকার বাসিন্দা। গতকাল বৃহস্পতিবার দুপুরে তাঁকে পাওয়া যায় বাংলাদেশ প্রকৌশল বিশ্ববিদ্যালয় (বুয়েট) সংলগ্ন পলাশী বাজারে টিসিবির ভ্রাম্যমাণ ট্রাকের পেছনে। তিনি দুই লিটার সয়াবিন তেল এবং দুই কেজি করে চিনি ও ডাল কেনেন।\nনিলুফা বলেন, টিসিবির ট্রাক থেকে এই পরিমাণ পণ্য কিনতে তাঁর ৪২০ টাকা লেগেছে। বাজারে দাম অনেক বেশি।\nবাজারে সয়াবিন তেল, চিনি ও ডালের যে দাম, তার সঙ্গে টিসিবির পণ্যের দরের তুলনা করে দেখা নিলুফার সাশ্রয় হয়েছে ১৭৮ টাকা। তবে তাঁকে এ জন্য নিজের বাসা থেকে প্রায় দুই কিলোমিটার হেঁটে পলাশী আসতে হয়েছে। টিসিবির ট্রাকের পেছনে লাইনে দাঁড়িয়ে থাকতে হয়েছে প্রায় এক ঘণ্টা।\nসরকারি সংস্থা ট্রেডিং করপোরেশন অব বাংলাদেশ (টিসিবি) গত রোববার থেকে প্রতি লিটার ১০০ টাকা দরে তেল এবং ৫৫ টাকা কেজি দরে চিনি ও মসুর ডাল বিক্রি করছে। বাজারে সয়াবিন তেলের দাম বাড়তে বাড়তে লিটার ১৪৪ টাকায় উঠেছে। চিনির দামও বেড়ে কেজি বিক্রি হচ্ছে ৭৫ টাকায়। মোটা দানার মসুর ডাল বাজারে ৮০ টাকা দরে বিক্রি করতে দেখা যায়।\nবাজারে দাম যখন অনেক চড়া, তখন নিলুফার মতো সীমিত আয়ের মানুষের ভিড় বেড়েছে টিসিবির ট্রাকের পেছনে। করোনাকালে আয় কমে যাওয়া মধ্যম আয়ের মানুষেরাও লাইনে দাঁড়াতে আর সংকোচ বোধ করছেন না।\nবুয়েটের নিরাপত্তাকর্মী আবু তাহেরকে দেখা গেল, টিসিবির ট্রাকের লাইনে দাঁড়িয়ে আছেন। তিনি জানান, তাঁর ছয় সন্তান। বড় ছেলে আর তিনিই সংসারে উপার্জনকারী। করোনার মধ্যে ছেলের চাকরিটি চলে গেছে। একার আয় দিয়ে চলা সম্ভব হচ্ছে না।\nতাহের বলেন, ‘ট্রাক এলেই আমিও চলে আসি। যখন যা পাওয়া যায়, তা-ই কিনি। কারণ, বাজার থেকে এখানে দাম কম।’\nঢাকায় টিসিবির ৮২ জন পরিবেশক রয়েছে। গতকাল ১৫ জনের সঙ্গে কথা বলে জানা যায়, পণ্য নিয়ে রাস্তায় দাঁড়ানোর কয়েক ঘণ্টার মধ্যেই বিক্রি শেষ হয়ে যাচ্ছে। ট্রাক আসার আগেই মানুষ লাইনে দাঁড়িয়ে থাকছেন। পলাশী ছাড়াও জাতীয় প্রেসক্লাব, ফুলবাড়িয়া ফায়ার সার্ভিস স্টেশনের সামনে, সূত্রাপুর থানা ও শ্যামলী বাসস্ট্যান্ড এলাকায় গিয়ে দেখা যায় টিসিবির ট্রাকের পেছনে সাধারণ মানুষের দীর্ঘ লাইন।\nকারওয়ান বাজারে টিসিবির পরিবেশক মেসার্স এস এন এন্টারপ্রাইজের মালিক নিতীশ কুমার প্রথম আলোকে বলেন, আগে দিনের বরাদ্দ পণ্য বিক্রি শেষ করতে রাত হয়ে যেত। এখন কয়েক ঘণ্টায় শেষ হয়ে যায়।\nএদিকে পুরান ঢাকার গেন্ডারিয়ায় ধূপখোলা মাঠসংলগ্ন কাঁচাবাজারের ব্যবসায়ীরা চাল, ডিম ও চিনির দাম বেড়েছে বলে জানান। এই বাজারে গতকাল সরু মিনিকেট চাল কেজি ৫৫ থেকে ৬২ টাকা এবং নাজিরশাইল ৬০ থেকে ৭০ টাকা দরে বিক্রি করতে দেখা যায়। মাঝারি মানের বিআর-২৮ চাল বিক্রি হচ্ছিল কেজি ৪৮ থেকে ৫০ টাকায়।\nকারওয়ান বাজারে দেখা যায়, মোটা চাল ৪৫ থেকে ৪৬ টাকা কেজি দরে বিক্রি হচ্ছে। বিক্রেতারা জানান, বোরো মৌসুমের চাল বাজারে আসার পর দাম সাধারণত অনেকটাই কমে। এ বছর ততটা কমেনি।\nব্যবসায়ীরা সম্প্রতি সয়াবিন তেলের নতুন দাম প্রতি লিটার ১৫৩ টাকা করার ঘোষণা দিয়েছিলেন। এই দামের তেল ধূপখোলা বাজারে পৌঁছায়নি। নতুন করে কেজিতে ৩ থেকে ৫ টাকা বেড়ে চিনি বিক্রি হচ্ছে ৭৫ টাকা দরে।\nকিছুটা কমেছে পেঁয়াজের দাম। কারওয়ান বাজারে পেঁয়াজ ৪৫ থেকে ৫০ টাকা কেজি দরে বিক্রি করতে দেখা যায়। এ ছাড়া গতকাল ফার্মের মুরগির ডিম ডজন ১০৫ টাকা, হাঁসের ডিম ডজন ১২০ টাকা এবং ব্রয়লার মুরগি ১৪০ টাকা ও সোনালিকা (কক) ২২০ টাকা কেজি দরে বিক্রি হয়।"
    },
    {
        "url": "https://www.prothomalo.com/business/industry/%E0%A6%B8%E0%A6%BE%E0%A6%B0%E0%A6%BE-%E0%A6%A6%E0%A7%87%E0%A6%B6%E0%A7%87-%E0%A7%A7%E0%A7%A6%E0%A7%A6-%E0%A6%9F%E0%A6%BE%E0%A6%95%E0%A6%BE%E0%A7%9F-%E0%A6%B8%E0%A7%9F%E0%A6%BE%E0%A6%AC%E0%A6%BF%E0%A6%A8-%E0%A6%A4%E0%A7%87%E0%A6%B2-%E0%A6%AC%E0%A7%87%E0%A6%9A%E0%A6%AC%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF",
        "title": "সারা দেশে ১০০ টাকায় সয়াবিন তেল বেচবে টিসিবি | প্রথম আলো",
        "meta_description": "আগামীকাল সোমবার থেকে আবারও শুরু হচ্ছে ট্রাকে কম দামে টিসিবির পণ্য বিক্রি কার্যক্রম। এ কার্যক্রমের আওতায় বিক্রি হবে চিনি, মসুর ডাল ও সয়াবিন তেল। ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-07%2F1a3a9dac-894d-416a-b7d5-e862f6097050%2Ftcb.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2021-07-04T22:40:00",
        "keywords": [
            "টিসিবি",
            "বাজার",
            "নিত্য পণ্য"
        ],
        "last_scraped": "2024-10-07T15:38:42.000629",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "করোনার সংক্রমণ ঠেকাতে চলমান কঠোর বিধিনিষেধে নিম্ন আয়ের মানুষের কাছে কম দামে পণ্য দিতে আবার ভ্রাম্যমাণ ট্রাকে বিক্রির কার্যক্রম শুরু করছে সরকারি সংস্থা ট্রেডিং করপোরেশন অব বাংলাদেশ (টিসিবি)। কাল সোমবার এ কার্যক্রম শুরু করা হবে। সারা দেশে ৪৫০টি ট্রাকে করে কম দামে সয়াবিন তেল, চিনি ও মসুর ডাল বিক্রি করবে টিসিবি। \nটিসিবির পক্ষ থেকে আজ রোববার এক সংবাদ বিজ্ঞপ্তিতে এ তথ্য জানানো হয়। টিসিবি বলছে, কাল থেকে শুরু হওয়া এ কার্যক্রম চলবে ২৯ জুলাই পর্যন্ত। এর মধ্যে ঈদুল আজহার ছুটিতে এ কার্যক্রম বন্ধ থাকবে। টিসিবি ছাড়াও খাদ্য মন্ত্রণালয়ের পক্ষ থেকেও ট্রাকে করে ন্যায্যমূল্যে পণ্য বিক্রি করা হয়। সর্বশেষ গত ঈদুল ফিতরকে কেন্দ্র করে ট্রাকে কম দামে পণ্য বিক্রি করেছিল টিসিবি। গত ১৯ জুন তা বন্ধ হয়ে যায়। এখন ঈদুল আজহা সামনে রেখে আবার এ কার্যক্রম শুরু করতে যাচ্ছে টিসিবি। \nটিসিবির এবার ট্রাকে প্রতি কেজি চিনি ও মসুর ডাল ৫৫ টাকায় এবং প্রতি লিটার সয়াবিন তেল ১০০ টাকায় বিক্রি করবে। রাজধানীর বিভিন্ন বাজারে বর্তমানে এক কেজি প্যাকেটজাত চিনি ৭৮ টাকা ও খোলা চিনি ৭০ টাকায় বিক্রি হচ্ছে। এ ছাড়া বড় দানার মসুর ডাল প্রতি কেজি ৭০ থেকে ৭৫ টাকা, মাঝারি দানা ৮০ থেকে ৯০ টাকা এবং সরু দানার মসুর ডাল ১০০ থেকে ১১০ টাকায় বিক্রি হচ্ছে।\nগত ৩০ জুলাই ভোজ্যতেল পরিশোধন ও বিপণনকারীদের সংগঠন বাংলাদেশ ভেজিটেবল অয়েল রিফাইনার্স অ্যান্ড বনস্পতি ম্যানুফ্যাকচারার্স অ্যাসোসিয়েশন সয়াবিন তেলের দাম ৪ টাকা কমানোর সিদ্ধান্ত নেয়। সে অনুযায়ী বোতলজাত এক লিটার সয়াবিন তেলের বর্তমান দাম ১৪৯ টাকা, খোলা সয়াবিন তেল ১২৫ টাকা। যদিও বাজারে এখনো নতুন দামের পণ্য আসেনি। টিসিবি জানিয়েছে, প্রতি ট্রাকে থাকবে ৫০০ থেকে ৮০০ কেজি চিনি, সয়াবিন তেল ৮০০ থেকে ১ হাজার ২০০ লিটার ও মসুর ডাল ৩০০ থেকে ৬০০ কেজি। একজন ক্রেতা সর্বোচ্চ চার কেজি চিনি, দুই কেজি মসুর ডাল ও পাঁচ লিটার তেল কিনতে পারবেন।"
    },
    {
        "url": "https://www.prothomalo.com/business/economics/%E0%A6%86%E0%A7%9C%E0%A6%BE%E0%A6%87-%E0%A6%98%E0%A6%A3%E0%A7%8D%E0%A6%9F%E0%A6%BE%E0%A7%9F-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF-%E0%A6%B6%E0%A7%87%E0%A6%B7-%E0%A7%A7%E0%A7%AA%E0%A7%A6%E0%A7%A6-%E0%A6%95%E0%A7%87%E0%A6%9C%E0%A6%BF-%E0%A6%9A%E0%A6%BF%E0%A6%A8%E0%A6%BF-%E0%A6%93-%E0%A6%A1%E0%A6%BE%E0%A6%B2",
        "title": "আড়াই ঘণ্টায় বিক্রি শেষ ১৪০০ কেজি চিনি ও ডাল | প্রথম আলো",
        "meta_description": "টিসিবির পরিবেশক সদাই জেনারেল স্টোরের মালিক মো. শহিদুল ইসলাম। গতকাল সোমবার টিসিবির পণ্য নিয়ে মোহাম্মদপুরের শিয়া মসজিদ এলাকায় যখন তাঁর ট্রাক পৌঁছায়, তখন দুপুর ১২টা। ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-01%2Fa8ef20f7-d862-4211-bfa2-0323168b9fa3%2F8b598b09ca90d40f057d57cb1617c2f2_5aeb3009f2e64.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2021-07-06T10:06:00",
        "keywords": [
            "টিসিবি",
            "অর্থনীতি",
            "বাণিজ্য"
        ],
        "last_scraped": "2024-10-07T15:38:59.424053",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "টিসিবির পরিবেশক সদাই জেনারেল স্টোরের মালিক মো. শহিদুল ইসলাম। গতকাল সোমবার টিসিবির পণ্য নিয়ে মোহাম্মদপুরের শিয়া মসজিদ এলাকায় যখন তাঁর ট্রাক পৌঁছায়, তখন দুপুর ১২টা। ট্রাক যাওয়া মাত্রই পণ্য কিনতে ট্রাকের পেছনে লাইনে দাঁড়িয়ে পড়েন ক্রেতারা। বেলা আড়াইটার মধ্যেই শহিদুলের ট্রাকে থাকা ৮০০ কেজি চিনি, ৬০০ কেজি মসুর ডাল আর ৫ লিটারের ২৪০ বোতল সয়াবিন তেল সব বিক্রি হয়ে যায়।\nমো. শহিদুল ইসলাম প্রথম আলোকে বলেন, ‘পণ্য নিয়ে রাস্তায় পৌঁছাতে আর মাপতে যতটুকু দেরি হয়েছে। বিক্রি হয়ে গেছে তার চেয়েও দ্রুত।’ তিনি বলেন, ‘এখন আর প্যাকেজ করে বিক্রি করতে হচ্ছে না। মানুষ যা পাচ্ছে, সেটাই কিনছে।’\nকরোনাকালে সীমিত ও মধ্যম আয়ের মানুষের আয় কমে গেছে। তাই বাজারের চেয়ে কম দামে পণ্য কিনতে ভিড় বেড়েছে টিসিবির ভ্রাম্যমাণ ট্রাকে। পণ্য নিয়ে রাস্তায় দাঁড়ানোর কয়েক ঘণ্টার মধ্যেই শেষ হচ্ছে বিক্রি। \nগতকাল রাজধানী ঢাকার বিভিন্ন জায়গায় টিসিবির ৬০ জন পরিবেশক পণ্য বিক্রি করেছেন। এর মধ্যে ১২ জনের সঙ্গে কথা বলে জানা যায়, কয়েক ঘণ্টার মধ্যেই তাঁদের সব পণ্যের বিক্রি শেষ হয়ে যাচ্ছে।\nসরকারি সংস্থা ট্রেডিং করপোরেশন অব বাংলাদেশ (টিসিবি) গতকাল থেকে ১০০ টাকায় প্রতি লিটার সয়াবিন তেল এবং ৫৫ টাকা কেজি দরে চিনি ও মসুর ডাল বিক্রি করছে। আর বাজারে বোতলজাত এক লিটার সয়াবিন তেল বিক্রি হচ্ছে ১৪৯ টাকা। \nআর চিনি ও মোটা দানার মসুর ডাল বাজারে বিক্রি হয় প্রতি কেজি ৭৫ টাকায়।ফার্মগেটের খামারবাড়িতে টিসিবির পণ্য বিক্রি করে পরিবেশক মেসার্স হেদায়েত এন্টারপ্রাইজ। দুপুর ১২টায় শুরু করে তাঁর পণ্য বিকেল ৩টার মধ্যেই বিক্রি শেষ হয়ে যায়।"
    },
    {
        "url": "https://www.prothomalo.com/bangladesh/district/%E0%A6%95%E0%A7%8D%E0%A6%B0%E0%A7%87%E0%A6%A4%E0%A6%BE%E0%A6%B0-%E0%A6%AD%E0%A6%BF%E0%A7%9C%E0%A7%87-%E0%A6%A8%E0%A7%87%E0%A6%87-%E0%A6%B8%E0%A7%8D%E0%A6%AC%E0%A6%BE%E0%A6%B8%E0%A7%8D%E0%A6%A5%E0%A7%8D%E0%A6%AF%E0%A6%AC%E0%A6%BF%E0%A6%A7%E0%A6%BF",
        "title": "| প্রথম আলো",
        "meta_description": "প্রতি কেজি চিনি ও মসুর ডাল ৫৫ টাকা এবং প্রতি লিটার সয়াবিন তেল ১০০ টাকায় বিক্রি করা হচ্ছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-07%2F1705018f-c59b-442e-99b2-3b7f9d991cbe%2FKHULNA_DH0630_20210705_KHULNA_TCB_10.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2021-07-06T12:05:00",
        "keywords": [
            "টিসিবি",
            "নিত্য পণ্য",
            "স্বাস্থ্যঝুঁকি"
        ],
        "last_scraped": "2024-10-07T15:39:17.489975",
        "source": "প্রথম আলো",
        "old": true,
        "author": "প্রতিনিধি",
        "content": "ঈদুল আজহা উপলক্ষে খুলনা শহরের ১০টি স্থানে ট্রাকে করে টিসিবির পণ্য বিক্রি শুরু হয়েছে। গতকাল সোমবার পণ্য বিক্রির প্রথম দিনেই ক্রেতাদের আগ্রহ ছিল ব্যাপক। তবে করোনার সংক্রমণ বৃদ্ধির এ সময়ে নিরাপদ সামাজিক দূরত্ব ও স্বাস্থ্যবিধি মেনে চলার ব্যাপারে চরম উদাসীনতা দেখা গেছে। গাদাগাদি লাইনে দাঁড়িয়ে নারী-পুরুষ পণ্য কিনেছেন।\nট্রেডিং করপোরেশন অব বাংলাদেশ (টিসিবি) খুলনা কার্যালয় সূত্র জানায়, প্রতি কেজি চিনি ও মসুর ডাল ৫৫ টাকা এবং প্রতি লিটার সয়াবিন তেল ১০০ টাকায় বিক্রি করা হচ্ছে। ১০টি ট্রাকের প্রতিটিতে প্রতিদিন ৫০০ কেজি চিনি, ৪০০ কেজি ডাল ও ৮০০ লিটার তেল দেওয়া হচ্ছে। টিসিবির নেওয়া এ কর্মসূচি ঈদের ছুটি ছাড়া চলবে ২৯ জুলাই পর্যন্ত। প্রতিদিন সাড়ে ৯টা-১০টার মধ্যে বিক্রি শুরু হয়ে পণ্য শেষ না হওয়া পর্যন্ত বিক্রি চলবে। একজন ক্রেতা সর্বোচ্চ চার কেজি চিনি, দুই কেজি মসুর ডাল ও চার লিটার সয়াবিন তেল কিনতে পারবেন।\nগতকাল নগরের গল্লামারী, এমএ বারী সড়ক, নিরালার মোড়, সাউথ সেন্ট্রাল রোড, খুলনা কলেজিয়েট গার্লস স্কুল, জাতিসংঘ শিশুপার্ক, সোনাডাঙ্গা মদিনা মসজিদ, দৌলতপুর শহীদ মিনার, শিরোমনি বাজার ও খালিশপুর লাল হাসপাতাল মোড় এলাকায় পণ্য বিক্রি হয়েছে। তবে একই স্থানে প্রতিদিন বিক্রি করা হলে অন্য এলাকার মানুষ এ সুবিধা পাবে না, এ কথা মাথায় রেখে এর বাইরে আরও ৩০টি স্থান নির্ধারণ করা হয়েছে। ১০টি ট্রাকের মাধ্যমে পর্যায়ক্রমে ঘুরে ঘুরে সব স্থানে পণ্য বিক্রি করা হবে। আর খুলনা নগর ছাড়াও আঞ্চলিক কার্যালয়ের আওতাধীন খুলনা, বাগেরহাট, নড়াইল, সাতক্ষীরা, পিরোজপুর—এই ৫ জেলার ৩৬টি উপজেলায় পর্যায়ক্রমে ২০টি স্থানে টিসিবির পণ্য বিক্রি হবে।\nগতকাল দুপুরে গিয়ে দেখা যায়, বয়রা এলাকার মদিনা মসজিদ–সংলগ্ন টিসিবির পণ্য বিক্রির ট্রাকের সামনে দীর্ঘ সারি। ডিলারের একজন কর্মী হ্যান্ডমাইকে নির্দেশনা দিচ্ছিলেন। ট্রাকের সামনে সামাজিক দূরত্ব নিশ্চিতের জন্য সাইকেলের টায়ারও ছিল। তবে সামাজিক দূরত্ব মানার বিষয়ে কারও কোনো লক্ষ্য ছিল না। একজন আরেকজনের গায়ে হুমড়ি খেয়ে পড়ছিলেন। অনেকের মুখেই মাস্ক ছিল না। আবার অনেকের মাস্ক থাকলেও তা জায়গামতো ছিল না। যিনি পণ্য মাপছিলেন, তাঁর মুখেও মাস্ক ছিল না।\nনাম প্রকাশ না করার শর্তে মধ্যবয়সী এক ক্রেতা বলেন, ‘বাজারে সব জিনিসের দাম আগুন। এর মধ্যে যদি একটু কম দামে দুটি পণ্য কেনা যায়, তাতেই অনেক কিছু। তবে যে দীর্ঘ লাইন আর নিয়মকানুনের যা অবস্থা, তাতে কতটুকু কী হয়, বলা মুশকিল।’\nমাস্ক পরে থাকা সাকিয়া বেগম নামের একজন নারী বলেন, ‘কেউ তো কারও কথা শুনছে না। গায়ে গা মিশিয়ে দাঁড়াচ্ছে। আর দেখেছেন, বেশির ভাগ লোকের কাছে মাস্ক আছে, কিন্তু পরেনি। আমাদের মতো লোকের কত রকম জ্বালা। কপালে যা আছে, তা–ই হবে। মালামালও তো দরকার।’\nটিসিবি খুলনার আঞ্চলিক কর্মকর্তা আনিসুর রহমান বলেন, স্বাস্থ্যবিধি বিষয়ে কোনো রকম ছাড় দেওয়া হবে না। স্পষ্ট নির্দেশনা আছে, প্রতিটি ট্রাকের সামনে টায়ার ব্যবহার করতে হবে, হাতমাইকে স্বাস্থ্যবিধি মেনে চলার নির্দেশনা দিতে হবে এবং ক্রেতাদের অবশ্যই মাস্ক পরে লাইনে দাঁড়াতে হবে। বিক্রেতাদেরও মাস্ক পরতে হবে। এসব বিষয়ে কঠোর নজরদারি করা হবে।"
    },
    {
        "url": "https://www.prothomalo.com/bangladesh/district/%E0%A6%A8%E0%A6%93%E0%A6%97%E0%A6%BE%E0%A6%81%E0%A7%9F-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%95%E0%A6%BF%E0%A6%A8%E0%A6%A4%E0%A7%87-%E0%A6%B9%E0%A7%81%E0%A7%9C%E0%A7%8B%E0%A6%B9%E0%A7%81%E0%A7%9C%E0%A6%BF",
        "title": "নওগাঁয় টিসিবির পণ্য কিনতে হুড়োহুড়ি | প্রথম আলো",
        "meta_description": "ঈদুল আজহা উপলক্ষে নওগাঁ শহরে ট্রাকে করে টিসিবির পণ্য বিক্রি শুরু হয়েছে ৬ জুলাই থেকে। টিসিবির এসব ভ্রাম্যমাণ বিক্রয়কেন্দ্রে স্বল্প মূল্যে পণ্য পেতে নিম্ন ও মধ্যবিত্ত শ্রেণির মানুষের ব্যাপক আগ্রহ দেখা যাচ্ছে। তবে করোনার সংক্রমণ বৃদ্ধির এ সময়ে টিসিবির পণ্য ক্রয়ে সামাজিক দূরত্ব ও স্বাস্থ্যবিধি মানার বালাই থাকছে না ক্রেতাদের মধ্যে। হুড়োহুড়ি আর গাদাগাদি করে লাইনে দাঁড়িয়ে নারী-পুরুষ পণ্য কিনছেন।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-07%2F8a443a09-8630-422c-9410-a30915a53a02%2FNaogaon_DH0619_20210708_IMG_20210708_120548_1.jpg?rect=585%2C0%2C2862%2C1908&auto=format%2Ccompress&fmt=webp&format=webp&w=640&dpr=1.3",
        "published_date": "2021-07-08T17:46:00",
        "keywords": [
            "টিসিবি",
            "স্বাস্থ্যঝুঁকি",
            "নওগাঁ",
            "রাজশাহী বিভাগ"
        ],
        "last_scraped": "2024-10-07T15:39:51.323790",
        "source": "প্রথম আলো",
        "old": true,
        "author": "প্রতিনিধি",
        "content": "ঈদুল আজহা উপলক্ষে নওগাঁ শহরে ট্রাকে করে টিসিবির পণ্য বিক্রি শুরু হয়েছে ৬ জুলাই থেকে। টিসিবির এসব ভ্রাম্যমাণ বিক্রয়কেন্দ্রে স্বল্প মূল্যে পণ্য পেতে নিম্ন ও মধ্যবিত্ত শ্রেণির মানুষের ব্যাপক আগ্রহ দেখা যাচ্ছে। তবে করোনার সংক্রমণ বৃদ্ধির এ সময়ে টিসিবির পণ্য ক্রয়ে সামাজিক দূরত্ব ও স্বাস্থ্যবিধি মানার বালাই থাকছে না ক্রেতাদের মধ্যে। হুড়োহুড়ি আর গাদাগাদি করে লাইনে দাঁড়িয়ে নারী-পুরুষ পণ্য কিনছেন।\nআজ বুধবার টিসিবির পণ্য বিক্রির তৃতীয় দিনেও ক্রেতাদের ব্যাপক ভিড় দেখা যায়। দুপুরে লাইনে দাঁড়ানো মাস্ক পরে থাকা জুলেখা বেগম নামের একজন নারী বলেন, ‘কেউ তো কারও কথা শুনছে না। হুমড়ি খেয়ে গায়ের ওপর এসে পড়ছে। অনেকের মুখে মাস্কও নেই। কম দামে পণ্য কিনতে এসে জীবনটাই ঝুঁকির মধ্যে পড়ছে। আমাদের মতো লোকের জীবনের কোনো মূল্য নেই। একটু কম দামে পণ্য কিনে দুটা টাকা সঞ্চয় হলেও আমাদের অনেক উপকার।’\nআজ দুপুর ১২টার দিকে নওগাঁ শহরের ব্রিজের মোড় এলাকার চিত্র এটি। এ সময় ব্রিজের মোড় যমুনা হোটেল অ্যান্ড মার্কেটের সামনে টিসিবির পণ্য বিক্রির একটি ট্রাক দাঁড়াতেই ক্রেতারা লাইনের সামনে যাওয়ার জন্য হুড়োহুড়ি শুরু করে দেন। নারীদের লাইনে হাতাহাতিও লেগে যায়। ট্রাকের সামনে দীর্ঘ সারি দেখে ডিলারপক্ষের একজন হ্যান্ডমাইকে সামাজিক দূরত্ব বজায় রেখে লাইনে দাঁড়ানোর জন্য নির্দেশনা দেন। তবে এ কথায় ক্রেতারা কান না দিয়েই একজন আরেকজনের গায়ের ওপর হুমড়ি খেয়ে পড়েন। এ সময় অনেকের মুখে মাস্ক ছিল না।\nটিসিবির ভ্রাম্যমাণ বিক্রয়কেন্দ্র থেকে পণ্য কিনতে আসা শহরের পার-নওগাঁ ধোপাপাড়া এলাকার বাসিন্দা রঞ্জন কুমার বলেন, ‘বাজারে সব জিনিসের দাম আগুন। এর মধ্যে যদি একটু কম দামে দুটি পণ্য কেনা যায়, তাতেই অনেক কিছু। তবে যে দীর্ঘ লাইন আর নিয়মকানুনের যা অবস্থা, তাতে সুস্থভাবে পণ্য কিনে বাড়ি ফিরতে পারব যে তা বলা মুশকিল।’\nআজ বুধবার শহরের ব্রিজের মোড়, কাঁঠালতলী, দয়ালের মোড় ও কালীতলা এলাকায় টিসিবির পণ্য বিক্রি করা হয়। চারজন পরিবেশকের (ডিলার) মাধ্যমে ট্রাকে করে শহরের বিভিন্ন স্থানে পণ্য বিক্রয় করা হচ্ছে। একই স্থানে প্রতিদিন বিক্রি করা হলে অন্য এলাকার মানুষ এ সুবিধা পাবেন না, এ কথা মাথায় রেখে পরিবেশকদের মাধ্যমে শহরের ১৫টি স্থান টিসিবির পণ্য বিক্রির জন্য নির্ধারণ করা হয়েছে।\nনওগাঁ সদর উপজেলা প্রশাসন সূত্রে জানা গেছে, ট্রেডিং করপোরেশন অব বাংলাদেশ (টিসিবি) থেকে সরবরাহ করা প্রতি কেজি চিনি ও মসুর ডাল ৫৫ টাকা এবং প্রতি লিটার সয়াবিন তেল ১০০ টাকায় বিক্রি করা হচ্ছে। চারটি ট্রাকের প্রতিটিতে ৩০০ কেজি চিনি, ৩০০ কেজি ডাল ও ৫০০ লিটার তেল দেওয়া হচ্ছে। টিসিবির নেওয়া এ কর্মসূচি ঈদের ছুটি বাদে চলবে ২৯ জুলাই পর্যন্ত। প্রতিদিন সকাল ১০টায় শুরু হয়ে পণ্য শেষ না হওয়া বিক্রি পর্যন্ত চলবে। একজন ক্রেতা সর্বোচ্চ চার কেজি চিনি, দুই কেজি ডাল ও চার লিটার সয়াবিন তেল কিনতে পারবেন।\nআজ অবশ্য টিসিবির পণ্য বিক্রি শুরুর প্রায় আধা ঘণ্টা পর সেনাবাহিনীর একটি ভ্রাম্যমাণ টহল দল ও একজন ম্যাজিস্ট্রেটের গাড়ি সেখানে পৌঁছে। সেনাসদস্যরা টিসিবির পণ্য কিনতে দাঁড়ানো ক্রেতাদের লাইনে সামাজিক দূরত্ব নিশ্চিত করেন।\nসদর উপজেলা নির্বাহী কর্মকর্তা (ইউএনও) মীর্জা ইমাম উদ্দিন বলেন, স্পষ্ট নির্দেশনা আছে, প্রতিটি ট্রাকের সামনে টায়ার ব্যবহার করতে হবে, হ্যান্ডমাইকে স্বাস্থ্যবিধি মেনে চলার নির্দেশনা দিতে হবে এবং ক্রেতাদের অবশ্যই মাস্ক পরে লাইনে দাঁড়াতে হবে। বিক্রেতাদেরও মাস্ক পরতে হবে। এসব বিষয়ে কঠোর নজরদারি করা হচ্ছে। "
    },
    {
        "url": "https://www.prothomalo.com/bangladesh/district/%E0%A6%89%E0%A6%A4%E0%A7%8D%E0%A6%A4%E0%A7%87%E0%A6%9C%E0%A6%BF%E0%A6%A4-%E0%A6%9C%E0%A6%A8%E0%A6%A4%E0%A6%BE%E0%A6%B0-%E0%A6%A4%E0%A7%8B%E0%A6%AA%E0%A7%87%E0%A6%B0-%E0%A6%AE%E0%A7%81%E0%A6%96%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%97%E0%A6%BE%E0%A7%9C%E0%A6%BF",
        "title": "উত্তেজিত জনতার তোপের মুখে টিসিবির গাড়ি | প্রথম আলো",
        "meta_description": "সুনামগঞ্জের জগন্নাথপুর উপজেলায় টিসিবির পণ্য কিনতে এসে মালামাল কম থাকায় উত্তেজিত ক্রেতাদের তোপের মুখে পড়েন ডিলারের লোকজন। আজ বৃহস্পতিবার দুপুর ১২টার দিকে উপজেলা পরিষদ প্রাঙ্গণে এ ঘটনা ঘটেছে। খবর পেয়ে উপজেলা নির্বাহী কর্মকর্তা (ইউএনও) পদ্মাসন সিংহ ঘটনাস্থলে এসে পরিস্থিতি শান্ত করেন।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-07%2F219109f5-012a-4f80-8278-ee8720695ac2%2FSunamganj_DH1240_20210708_IMG_20210708_145456.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2021-07-08T20:33:00",
        "keywords": [
            "টিসিবি",
            "জগন্নাথপুর",
            "সুনামগঞ্জ",
            "সিলেট বিভাগ"
        ],
        "last_scraped": "2024-10-07T15:40:11.535552",
        "source": "প্রথম আলো",
        "old": true,
        "author": "প্রতিনিধি",
        "content": "সুনামগঞ্জের জগন্নাথপুর উপজেলায় টিসিবির পণ্য কিনতে এসে মালামাল কম থাকায় উত্তেজিত ক্রেতাদের তোপের মুখে পড়েন ডিলারের লোকজন। আজ বৃহস্পতিবার দুপুর ১২টার দিকে উপজেলা পরিষদ প্রাঙ্গণে এ ঘটনা ঘটেছে। খবর পেয়ে উপজেলা নির্বাহী কর্মকর্তা (ইউএনও) পদ্মাসন সিংহ ঘটনাস্থলে এসে পরিস্থিতি শান্ত করেন।\nউপজেলা প্রশাসন সূত্র জানায়, সারা দেশের মতো জগন্নাথপুর উপজেলাতেও টিসিবির পণ্য বিক্রি শুরু হয়েছে। বৃহস্পতিবার সকালে ইউএনও জগন্নাথপুর নামে ফেসবুক আইডিতে ঘোষণা দেওয়া হয়, বেলা ১১টা থেকে উপজেলা পরিষদে টিসিবির মালামাল বিক্রি করা হবে। ঘোষণা অনুযায়ী মালামালের মধ্যে ছিল ১ হাজার লিটার সয়াবিন তেল, ৫০০ কেজি মসুর ডাল ও ৫০০ কেজি চিনি। ২৫০ জনের মতো ভোক্তা কিনতে পারবেন। লকডাউন চলাকালে ন্যায্যমূল্যে পণ্য কিনতে সকাল থেকেই মানুষের ঢল নামে পরিষদ প্রাঙ্গণে। দুপুর ১২টায় টিসিবির ট্রাক উপজেলা পরিষদ প্রাঙ্গণ আসে শুধু তেল নিয়ে। এ সময় ডাল ও চিনি না পেয়ে ভোক্তারা প্রতিবাদ জানান। একপর্যায়ে উত্তেজিত জনসাধারণ ট্রাক ঘেরাও করে রাখেন। খবর পেয়ে ইউএনও পদ্মাসন সিংহ ঘটনাস্থলে এসে পরিস্থিতি শান্ত করেন।\nটিসিবির ডিলার ধনেশ রায় বলেন, ‘সরকারি নিয়ম অনুযায়ী আমরা পণ্য বিক্রি করেছি। আমরা বরাদ্দ পেয়েছি ১ হাজার লিটার তেল, ৫০০ কেজি ডাল, ৫০০ কেজি চিনি। এর মধ্যে জগন্নাথপুর উপজেলা সদরে ৩২৪ জন ভোক্তার মধ্যে জনপ্রতি দুই লিটার তেল ২০০ টাকা মূল্যে বিক্রি করা হয়েছে। অবশিষ্ট তেল রানীগঞ্জ বাজারে বিক্রি করা হচ্ছে। এ ছাড়া রানীগঞ্জ বাজারে ২০০ ভোক্তার মধ্যে ৫৫ টাকা দরে ৫০০ কেজি ডাল ও চিনি বিক্রি করা হয়েছে।’\nজগন্নাথপুর ইউএনও পদ্মাসন সিংহ বলেন, উপজেলা সদরে শুধু তেল বিক্রি করা হয়েছে এবং রানীগঞ্জ বাজারে চিনি ও ডাল বিক্রি করা হয়। ক্রেতাদের মধ্যে কিছু ভুল–বোঝাবুঝি হয়েছিল। পরে তিনি বুঝিয়ে বলায় তাঁরা শান্ত হন। "
    },
    {
        "url": "https://www.prothomalo.com/bangladesh/capital/%E0%A6%86%E0%A6%99%E0%A7%8D%E0%A6%95%E0%A7%87%E0%A6%B2-%E0%A6%AE%E0%A6%BE%E0%A6%95%E0%A7%87-%E0%A6%8F%E0%A6%95%E0%A6%9F%E0%A7%81-%E0%A6%9B%E0%A6%BE%E0%A6%A4%E0%A6%BE%E0%A6%9F%E0%A6%BF-%E0%A6%A6%E0%A7%87%E0%A6%A8",
        "title": "‘আঙ্কেল, মাকে একটু ছাতাটি দেন’ | প্রথম আলো",
        "meta_description": " দ্বিতীয় শ্রেণিতে পড়ুয়া রাইসুল আহসান। ছয় বছর বয়সী রাইসুলের হাতে একটি ছাতা, কাঁধে স্কুলব্যাগ। টিসিবির ভ্রাম্যমাণ ট্রাকসেল থেকে তেল, ডাল ও চিনি কিনতে লাইনে দাঁড়িয়েছে। আজ সোমবার বেলা ১১টায় মোহাম্মদপুর বাসস্ট্যান্ড এলাকায় কথা হয় রাইসুলের সঙ্গে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-07%2F1bc92904-0022-4ead-a310-9ef6909716b4%2F92ac0a9e-3068-4f3a-b200-b8926f907975.jpeg?rect=120%2C0%2C1080%2C720&auto=format%2Ccompress&fmt=webp&format=webp&w=640&dpr=1.3",
        "published_date": "2021-07-12T18:18:00",
        "keywords": [
            "করোনাভাইরাস",
            "করোনা বাংলাদেশ",
            "করোনা প্রতিরোধ",
            "টিসিবি"
        ],
        "last_scraped": "2024-10-07T15:40:30.333179",
        "source": "প্রথম আলো",
        "old": true,
        "author": "ড্রিঞ্জা চাম্বুগং",
        "content": "দ্বিতীয় শ্রেণিতে পড়ুয়া রাইসুল আহসান। ছয় বছর বয়সী রাইসুলের হাতে একটি ছাতা, কাঁধে স্কুলব্যাগ। টিসিবির ভ্রাম্যমাণ ট্রাকসেল থেকে তেল, ডাল ও চিনি কিনতে লাইনে দাঁড়িয়েছে। আজ সোমবার বেলা ১১টায় মোহাম্মদপুর বাসস্ট্যান্ড এলাকায় কথা হয় রাইসুলের সঙ্গে।\nরাইসুল জানায়, পরিবারে তারা চার ভাইবোন। সে দ্বিতীয়। তার বড় এক বোন আছে, আর ছোট দুই ভাই। তার বাবা আবদুল হামিদ একটি খাবারের দোকানে কাজ করেন। কঠোর বিধিনিষেধে তার বাবার রোজগার ভালো হচ্ছে না। কিছুদিন আগে মায়ের অপারেশনে (সিজারে) আরও কিছু টাকা ব্যয় হয়ে গেছে। তাই মায়ের সঙ্গে সেও এসেছে টিসিবির ট্রাকসেল থেকে পণ্য কিনতে। বড় বোন বাসায় থেকে তাঁর অন্য দুই ছোট ভাইয়ের দেখাশোনা করছে।\nরাইসুল যখন কথাগুলো বলছিল, তখনই নারীদের লাইনে বিশৃঙ্খলা দেখা গেল। লাইনের পেছনের দিকে থাকা নারীরা সামনের দিকে থাকা নারীদের আরও সামনের দিকে ঠেলছেন, সামনের দিকে থাকা নারীরাও বাকিদের পেছনের দিকে ঠেলছেন। এমন ঠেলাঠেলি ও চাপাচাপির মধ্যে কয়েক নারী লাইন থেকে ছিটকে গেলেন।\nএমন পরিস্থিতি দেখে নারীদের লাইনে দাঁড়িয়ে থাকাদের সঙ্গে কথা বলতে এগিয়ে যেতেই এক নারী জানাল, তাঁর ১৩ দিন আগে সিজার হয়েছে। কোমরে বন্ধনী (বেল্ট) পরে এসেছেন। কিন্তু চাপাচাপিতে তিনি দাঁড়াতে পারছেন না। পেটের কাটা অংশে ব্যথা অনুভব করছেন। নিজের নাম শাহীনা বেগম বলে জানালেন ওই নারী।\nএর মধ্যেই পেছন থেকে রাইসুলের ডাক, ‘আঙ্কেল, মার জন্য ছাতাটি একটু দেবেন?’ কাছে গিয়ে তাকে জিজ্ঞেস করা হলো, ‘তোমার মা কে?’। তখন তাঁর উত্তর, ‘যে আপনাকে বলসে না, তার সিজার হয়েছে, পেটে ব্যথা পাচ্ছে। সেই আমার মা।’ পরবর্তী সময়ে রাইসুলের লাইনে থাকা অন্য লোকেরা রাইসুলকে অভয় দিয়ে বললেন, ‘বাবু, তুমি গিয়ে মার জন্য ছাতা দিয়ে আস। তোমার লাইনে জায়গা থাকবে।’ তাতে নিজেই গিয়ে মাকে ছাতাটি দিয়ে আসে সে।\nরাইসুলের মা শাহীনা বেগম বলেন, তাঁর স্বামী একটি খাবার হোটেলে খাবার পরিবেশনের কাজ করেন। কঠোর বিধিনিষেধে হোটেলে বসে খাবার ব্যবস্থা নেই। তাই রোজগারও নেই। কিছু জমানো টাকাও নিজের সিজারের পেছনে খরচ হয়েছে। তাই শরীরের এ অবস্থা নিয়েও টিসিবি থেকে তেল, ডাল ও চিনি কিনতে লাইনে দাঁড়িয়েছেন।আজ সকাল সাড়ে ১০টায় মোহাম্মদপুর বাসস্ট্যান্ড এলাকায় গিয়ে দেখা যায় শতাধিক নারী-পুরুষ টিসিবির ট্রাকের জন্য অপেক্ষা করছেন। পণ্য নিয়ে ট্রাক পৌঁছায় পৌনে ১১টার দিকে। মোহাম্মদপুর বাসস্ট্যান্ডে না দাঁড়িয়ে ট্রাকটি চলে যায় বছিলা তিন রাস্তার মোড়ের দিকে ঢাকা উত্তর সিটির গণশৌচগার অংশে। দাঁড়ায় উল্টো দিকের সড়কে। ট্রাকের পেছন পেছন প্রায় ২৫০ মিটার ছুটে গিয়ে লাইনে দাঁড়ান অপেক্ষমাণ লোকজন। ভিড় আর চাপাচাপিতে লাইন না হয়ে মানুষের জমাটবদ্ধ অবস্থা দেখা গেছে। বাধ্য হয়েই প্রথম দাঁড়ানোর স্থান থেকে কিছুটা এগিয়ে নতুন জায়গায় দাঁড় করানো হয় ট্রাক। একপর্যায়ে কিছুটা শৃঙ্খলা আসে। নারী ও পুরুষের পৃথক দুটি লাইন তৈরি হয় ট্রাকের পেছনে।\nপরিস্থিতি সামলে নিয়ে টিসিবির পরিবেশকের বিক্রয় প্রতিনিধিরা বিক্রি শুরু করেন সাড়ে ১১টার দিকে। তখন নারী ও পুরুষের পৃথক দুটি লাইনে অন্তত ৩৫০ জন দাঁড়ানো ছিলেন। অথচ প্রতিটি ট্রাকের জন্য টিসিবির বরাদ্দ থাকে ৫ লিটারের সয়াবিন তেলের বোতল ২০০টি, ডাল ৪০০ কেজি ও চিনি ৭০০ কেজি। অর্থাৎ বরাদ্দকৃত পণ্য মাত্র ২০০ জনকে দেওয়া সম্ভব। আর চিনি প্রতিজনকে দুই কেজি হিসেবে ৩৫০ জনের কাছে বিক্রি করা যাবে।\nটিসিবির পরিবেশক মাইশা ট্রেড ইন্টারন্যাশনালের বিক্রয় প্রতিনিধি আজহার আলী প্রথম আলোকে বলেন, ‘এর আগে কখনো এত মানুষ একসঙ্গে লাইনে দাঁড়াতে দেখি নাই। যে পরিমাণ মানুষ লাইনে দাঁড়িয়েছেন আর ট্রাকে যে পরিমাণ পণ্য আছে, তা দিয়ে অর্ধেক মানুষকেও দেওয়া যাবে না।’ পণ্য বরাদ্দের পরিমাণ বাড়ালে ভালো হয় বলেও তিনি জানান।"
    },
    {
        "url": "https://www.prothomalo.com/bangladesh/capital/%E0%A6%AE%E0%A6%BE-%E0%A6%9B%E0%A7%87%E0%A6%B2%E0%A7%87-%E0%A6%8F%E0%A6%95%E0%A6%B8%E0%A6%99%E0%A7%8D%E0%A6%97%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%B2%E0%A6%BE%E0%A6%87%E0%A6%A8%E0%A7%87",
        "title": "মা-ছেলে একসঙ্গে টিসিবির লাইনে | প্রথম আলো",
        "meta_description": "ছোট্ট রাইসুলকে দেখলে যে কারও মনে হবে সে স্কুলে যাওয়ার জন্য বাসা থেকে বেরিয়েছে। কাঁধে স্কুল ব্যাগ, হাতে ছাতা। তবে তার ব্যাগে বই ছিল না। খালি ব্যাগ নিয়ে মায়ের সঙ্গে বাসা থেকে বের হওয়ার কারণ, সে টিসিবির (ট্রেডিং করপোরেশন অব বাংলাদেশ) ট্রাক থেকে পণ্য কিনবে। গতকাল মঙ্গলবার সকালে রাজধানীর মোহাম্মদপুর বাসস্ট্যান্ড এলাকায় মা ও ছেলে পৃথক লাইনে দাঁড়িয়ে অপেক্ষায় ছিল টিসিবির ট্রাকের",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-07%2Fdf74a278-9e35-4b51-9df8-f5fdc3b4f193%2F20210712_SH_0002051048.JPG?auto=format%2Ccompress&fmt=webp&format=webp&w=300&dpr=1.3",
        "published_date": "2021-07-13T11:15:00",
        "keywords": [
            "করোনাভাইরাস",
            "টিসিবি",
            "করোনা বাংলাদেশ"
        ],
        "last_scraped": "2024-10-07T15:40:48.007755",
        "source": "প্রথম আলো",
        "old": true,
        "author": "ড্রিঞ্জা চাম্বুগং",
        "content": "ছোট্ট রাইসুলকে দেখলে যে কারও মনে হবে সে স্কুলে যাওয়ার জন্য বাসা থেকে বেরিয়েছে। কাঁধে স্কুল ব্যাগ, হাতে ছাতা। তবে তার ব্যাগে বই ছিল না। খালি ব্যাগ নিয়ে মায়ের সঙ্গে বাসা থেকে বের হওয়ার কারণ, সে টিসিবির (ট্রেডিং করপোরেশন অব বাংলাদেশ) ট্রাক থেকে পণ্য কিনবে। গতকাল মঙ্গলবার সকালে রাজধানীর মোহাম্মদপুর বাসস্ট্যান্ড এলাকায় মা ও ছেলে পৃথক লাইনে দাঁড়িয়ে অপেক্ষায় ছিল টিসিবির ট্রাকের।\nট্রাক আসে সকাল সাড়ে ১০টায়। রাইসুল ও তার মা ৯টা থেকেই অপেক্ষা করছিলেন। সে পড়ে রাজধানীর একটি প্রাইমারি স্কুলে, দ্বিতীয় শ্রেণিতে। তারা চার ভাইবোন। সে দ্বিতীয়। তার বাবা মোহাম্মদপুরের একটি খাবারের দোকানে কাজ করতেন। এ মাসের শুরুতে দেশজুড়ে কঠোর বিধিনিষেধ শুরু হওয়ার পর হোটেলের মালিক তার বাবাকে বলে দিয়েছেন পরিস্থিতি স্বাভাবিক হলে চাকরিতে ফিরতে, আপতত ছুটি।\nরাইসুলের ছোট ভাইয়ের জন্ম হয়েছে দুই সপ্তাহ আগে। ওই সময়টায় তার মাকে হাসপাতালে ভর্তি হতে হয়। তখন রাইসুলের বাবার সঞ্চয় যা ছিল সব চিকিৎসার পেছনে চলে যায়। তাদের বাসা মোহাম্মদপুরের টিনশেড এলাকায়। রাইসুলের মা শাহীনা বেগম জানান, অস্ত্রোপচারের পর তিনি এখনো পুরোপুরি সুস্থ হননি। কোমরে বন্ধনী (বেল্ট) পরে এসেছেন। কিন্তু ধাক্কাধাক্কিতে দাঁড়াতে পারছেন না। পেটের কাটা অংশে ব্যথা হচ্ছে।\nরাইসুলের সঙ্গে যখন কথা হচ্ছিল, তখন প্রখর রোদ। টিসিবির ট্রাকের সামনে নারীদের লাইনেও ছিল বিশৃঙ্খলা। কিছুক্ষণ পর রাইসুল এই প্রতিবেদককে ডেকে বলে, ‘আঙ্কেল, মায়ের জন্য ছাতাটি দেবেন?’ রাইসুলের ভয়, এক লাইনে থেকে কিছুক্ষণের জন্য সে সরে গেলে পরে আর লাইনে জায়গা পাবে না। লাইনে থাকা অন্যরা তাকে অভয় দিয়ে তখন বলছিল, ‘বাবু, তুমি গিয়ে মায়ের জন্য ছাতা দিয়ে আসো। তোমার লাইনে জায়গা থাকবে।’\nমোহাম্মদপুর বাসস্ট্যান্ড এলাকায় টিসিবির ট্রাক আসে বেলা পৌনে ১১টায়। আর রাইসুল ও তার মা পণ্য কিনতে পারেন দুপুর সাড়ে ১২টার দিকে। টিসিবির ট্রাক থেকে একজন ক্রেতা সর্বোচ্চ পাঁচ লিটারের বোতলজাত সয়াবিন তেল, দুই কেজি করে ডাল ও চিনি কিনতে পারেন। এতে একজন ক্রেতার খরচ পড়ে ৭২০ টাকা। বাজারে এই পরিমাণ পণ্য কিনতে অন্তত এক হাজার টাকা খরচ হয়। টিসিবি প্রতি কেজি চিনি ও ডাল বিক্রি করে ৫৫ টাকা দরে। আর প্রতি লিটার তেলের দাম নেয় ১০০ টাকা।\nমোহাম্মদপুর বাসস্ট্যান্ডে টিসিবির পরিবেশক মাইশা ট্রেড ইন্টারন্যাশনালের বিক্রিয় প্রতিনিধি আজহার আলী জানান, টিসিবি থেকে প্রতি ট্রাকের জন্য এক হাজার লিটার সয়াবিন তেল (৫ লিটারের ২০০টি বোতল) ৪০০ কেজি ডাল ও চিনি ৭০০ কেজি বরাদ্দ দেয়; যা দিয়ে সর্বোচ্চ ২০০ জনকে দেওয়া সম্ভব। তিনি বলেন, আগে কখনো এত মানুষ একসঙ্গে লাইনে দাঁড়াতেন না। এখন বহু মানুষকে পণ্য না পেয়ে ফিরে যেতে হয়।\nমোহাম্মদপুর টিসিবির ট্রাক থেকে পণ্য কিনতে আসা মাহফুজা আক্তারের সঙ্গে ছিল তাঁর সাড়ে চার বছরের মেয়ে হৃদিতা। সে–ও মায়ের সঙ্গে লাইনে ছিল। মাহফুজার স্বামী মো. রতন একটি বেসরকারি প্রতিষ্ঠানে কম্পিউটার অপারেটরের কাজ করেন। করোনা পরিস্থিতিতে নিয়মিত বেতন হচ্ছে না তাঁর।\nমাহফুজা বলেন, আগে কখনো টিসিবির লাইনে দাঁড়িয়ে কিছু কেনেননি। করোনার কারণে সংসারের খরচ জোগাতে স্বামীর কষ্ট দেখে তাঁকে না জানিয়েই এখানে এসেছেন। টিসিবির ট্রাকে বাজারের চেয়ে কম দামে তেল, ডাল ও চিনি কেনা যায়। এটি অন্যদের কাছ থেকে কিছুদিন আগে শুনেছেন।\nরাজধানীর ৬৭টি স্থানে গতকাল ট্রাকে করে ন্যায্যমূল্যে তেল, চিনি ও ডাল বিক্রি করেছে টিসিবি।\nদীর্ঘ লাইন ওএমএসের ট্রাক সেলেও\nখাদ্য মন্ত্রণালয়ের ওএমএসের (খোলাবাজারে বিক্রি কর্মসূচি) ট্রাক সেলেও গতকাল ক্রেতাদের দীর্ঘ লাইন দেখা গেছে। মোহাম্মদপুরের জেনেভা ক্যাম্প ও কাঁঠালবাগানে ওএমএসের ট্রাক সেলের দুটি পয়েন্টে গতকাল সরেজমিনে দেখা যায় ক্রেতার ভিড়।\n১০টি ট্রাকে ওএমএসের মাধ্যমে রাজধানীতে চাল-আটা বিক্রি করছে খাদ্য অধিদপ্তর। এর বাইরে পরিবেশকদের মাধমে ৯৫টি দোকানেও ন্যায্যমূল্য চাল–আটা বিক্রির ব্যবস্থা রেখেছে অধিদপ্তর।\nগতকাল সাড়ে ১২টার দিকেও জেনেভা ক্যাম্পের সামনে গিয়ে দেখা যায়, ওএমএসের চাল কিনতে নারী ও পুরুষের দুটি লাইনে প্রায় ৮০ জন দাঁড়ানো। ভিড় ও বিশৃঙ্খলা সামলাতে পুলিশ সদস্যরা দায়িত্ব পালন করছিলেন।\nখাদ্য অধিদপ্তরের পরিবেশক কাজল মিয়া বলেন, প্রতি ট্রাকের জন্য ২ হাজার ৬০০ কেজি চাল ও ৪০০ কেজি আটা বরাদ্দ হয়। চাল কেজিপ্রতি ৩০ টাকা ও আটার দাম কেজিপ্রতি ২৩ টাকা। একজন ক্রেতা সর্বোচ্চ ৫ কেজি চাল ও ৩ কেজি আটা কিনতে পারেন।\nচাল কিনতে লাইনে দাঁড়ান দুলালী বেগমের কোলে দুই মাস বয়সী মেয়ে রানি। দুলালী বলেন, তাঁর স্বামী আকরাম সেলুনে কাজ করতেন। লকডাউনে সেলুন বন্ধ, আয়ও বন্ধ। প্রতিবেশীর কাছ থেকে টাকা ধার করে চাল কিনতে এসেছেন তিনি।"
    },
    {
        "url": "https://www.prothomalo.com/bangladesh/district/%E0%A6%9C%E0%A6%BE%E0%A6%AE%E0%A6%BE%E0%A6%B2%E0%A6%AA%E0%A7%81%E0%A6%B0%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%95%E0%A6%BF%E0%A6%A8%E0%A6%A4%E0%A7%87-%E0%A6%AD%E0%A6%BF%E0%A7%9C-%E0%A6%B8%E0%A7%8D%E0%A6%AC%E0%A6%BE%E0%A6%B8%E0%A7%8D%E0%A6%A5%E0%A7%8D%E0%A6%AF%E0%A6%AC%E0%A6%BF%E0%A6%A7%E0%A6%BF-%E0%A6%85%E0%A6%AE%E0%A6%BE%E0%A6%A8%E0%A7%8D%E0%A6%AF",
        "title": "জামালপুরে টিসিবির পণ্য কিনতে ভিড়, স্বাস্থ্যবিধি অমান্য | প্রথম আলো",
        "meta_description": "ঈদুল আজহা উপলক্ষে জামালপুরে ট্রাকে করে টিসিবির পণ্য বিক্রি শুরু হয়েছে। ডাল, তেল ও চিনি কিনতে সাধারণ মানুষের উপচে পড়া ভিড়। করোনা পরিস্থিতিতে স্বাস্থ্যবিধি মানা হচ্ছে না।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-07%2F0a12389f-3d79-40d5-b851-3c0b046419ad%2FJamalpur_DH0563_20210715_Jamalpur_pic_2.jpg?rect=214%2C0%2C3563%2C2375&auto=format%2Ccompress&fmt=webp&format=webp&w=640&dpr=1.3",
        "published_date": "2021-07-15T16:46:00",
        "keywords": [
            "টিসিবি",
            "করোনাভাইরাস",
            "জামালপুর",
            "ময়মনসিংহ বিভাগ"
        ],
        "last_scraped": "2024-10-07T15:41:07.822671",
        "source": "প্রথম আলো",
        "old": true,
        "author": "প্রতিনিধি",
        "content": "ঈদুল আজহা উপলক্ষে জামালপুরে ট্রাকে করে টিসিবির পণ্য বিক্রি শুরু হয়েছে। ডাল, তেল ও চিনি কিনতে সাধারণ মানুষের উপচে পড়া ভিড়। করোনা পরিস্থিতিতে স্বাস্থ্যবিধি মানা হচ্ছে না। ক্রেতাদের মধ্যে নিরাপদ সামাজিক দূরত্ব বজায় থাকছে না। ভিড়ের মধ্যে গা-ঘেঁষাঘেঁষি করে তাঁরা পণ্য কেনার চেষ্টা করছেন।\nআজ বৃহস্পতিবার সকাল সাড়ে ১০টার দিকে জামালপুর শহরের গেটপাড় এলাকায় গিয়ে দেখা যায়, একটি ট্রাক ঘিরে নারী-পুরুষের উপচে পড়া ভিড়। তাঁদের মধ্যে হট্টগোল চলছে—কে কার আগে যাবে। কোনো লাইন নেই। সবাই যাঁর যাঁর মতো পণ্য পেতে ধাক্কাধাক্কি করছেন। ঘণ্টা খানেকের মধ্যেই ট্রাকের সব পণ্য ফুরিয়ে যায়। অনেকেই পণ্য না পেয়ে খালি হাতে ফিরে যান।\nনাম প্রকাশ না করার শর্তে পণ্য কিনতে আসা এক কলেজছাত্র বলেন, ‘বাজারে সব জিনিসের দামে আগুন। তেলের দাম বাজারে সব থেকে বেশি। বাবার রোজগার বন্ধ। ফলে মায়ের অনুরোধে টিসিবির পণ্য কিনতে এসেছি। একটু কম দামে পণ্য কেনা যায়, তাতেই অনেক মানুষের ভিড়। এক ঘণ্টার যুদ্ধে এক কেজি চিনি, এক কেজি ডাল ও দুই লিটার তেল কিনতে পারছি। তবে এখানে যে অবস্থা, তাতে করোনা আরও ছড়িয়ে পড়ার আশঙ্কা রয়েছে।’\nএ স্থানের ডিলার নজরুল ইসলাম। তাঁর সঙ্গে কথা বলে জানা যায়, ট্রেডিং করপোরেশন অব বাংলাদেশের (টিসিবি) ময়মনসিংহের আঞ্চলিক কার্যালয় থেকে বরাদ্দ দেওয়া হয়। প্রতিবারে ৭০০ কেজি চিনি, ৩০০ কেজি ডাল ও ১ হাজার লিটার তেল বরাদ্দ পান। গত এক মাসে একবার বরাদ্দ পেয়েছেন। আজ সকাল ১০টার দিকে তাঁর পয়েন্টে ওই সব পণ্য বিক্রি শুরু করেন। কিন্তু ক্রেতার তুলনায় তাঁর বরাদ্দ সামান্য। ফলে এত হট্টগোল।নাজমা আক্তার নামের এক নারী টিসিবির পণ্য কিনতে সকাল আটটা থেকে গেটপাড় এলাকায় অবস্থান করছেন। কিন্তু তাঁর ভাগ্যে টিসিবির পণ্য জোটেনি। তিনি বলেন, স্বামী ইজিবাইকচালক। কঠোর বিধিনিষেধের কারণে ইজিবাইক চলাচল বন্ধ। ঘরে টাকাও নেই। কম দামে এসব পণ্য কিনতে এসেছিলেন। ভিড় আর ধাক্কাধাক্কির কারণে তিনি ট্রাক পর্যন্ত পৌঁছাতে পারেননি।\nনাজমার মতো অবস্থা শিউলি বেগমেরও। তিনি বলেন, ‘এভাবে যুদ্ধ করে পণ্য কিনব কীভাবে? প্রথম দিকে ট্রাকের কাছাকাছি গিয়েছিলাম। কিন্তু মানুষের চাপ আর গরমে অসুস্থ হয়ে পড়ি। ফলে সেখান থেকে চলে আসছি। কিন্তু ভাগ্য খারাপ। পণ্য শেষ হয়ে গেছে।’\nডিলার নজরুল ইসলাম বলেন, স্বাস্থ্যবিধি বজায় রাখতে তাঁর নিজের পাঁচ কর্মী ও চার পুলিশ সদস্য রয়েছেন। কিন্তু লোকজন যে যার মতো ধাক্কাধাক্কি করে শুধু ট্রাকের দিকেই যেতে চান। ফলে স্বাস্থ্যবিধি রক্ষা করা যাচ্ছে না।"
    },
    {
        "url": "https://www.prothomalo.com/bangladesh/district/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%A8%E0%A7%8D%E0%A6%AF%E0%A6%BE%E0%A6%AF%E0%A7%8D%E0%A6%AF%E0%A6%AE%E0%A7%82%E0%A6%B2%E0%A7%8D%E0%A6%AF%E0%A7%87%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%95%E0%A6%BE%E0%A6%B2%E0%A7%8B%E0%A6%AC%E0%A6%BE%E0%A6%9C%E0%A6%BE%E0%A6%B0%E0%A7%87",
        "title": "টিসিবির ন্যায্যমূল্যের পণ্য কালোবাজারে | প্রথম আলো",
        "meta_description": "রাজশাহীতে টিসিবির পণ্য কালোবাজারে বিক্রি হচ্ছে। টিসিবির পরিবেশকেরা নির্ধারিত স্থানে ক্রেতার কাছে পণ্য বিক্রি না করে বেশি দামে ব্যবসায়ীদের কাছে বিক্রি করে দিচ্ছেন বলে অভিযোগ পাওয়া গেছে। ফলে কম মূল্যে নিত্যপণ্য কিনতে না পেরে নিম্ন আয়ের মানুষ বিপাকে পড়েছেন।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2020-10%2F90875258-6576-434f-9cc6-6496325b7037%2Fpotato_1.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2021-07-16T12:46:00",
        "keywords": [
            "টিসিবি",
            "জালিয়াতি",
            "রাজশাহী",
            "রাজশাহী বিভাগ",
            "অপরাধ"
        ],
        "last_scraped": "2024-10-07T15:41:29.180601",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "রাজশাহীতে টিসিবির পণ্য কালোবাজারে বিক্রি হচ্ছে। টিসিবির পরিবেশকেরা নির্ধারিত স্থানে ক্রেতার কাছে পণ্য বিক্রি না করে বেশি দামে ব্যবসায়ীদের কাছে বিক্রি করে দিচ্ছেন বলে অভিযোগ পাওয়া গেছে। ফলে কম মূল্যে নিত্যপণ্য কিনতে না পেরে নিম্ন আয়ের মানুষ বিপাকে পড়েছেন।\nগত বুধবার রাতে পুলিশ রাজশাহী নগরের দুই ব্যবসায়ীর গুদাম থেকে টিসিবির প্রায় দুই লাখ টাকার পণ্য জব্দ করেছে। এ ঘটনায় পরিবেশকসহ তিনজনকে গ্রেপ্তার করেছে পুলিশ। এর আগেও একজন পরিবেশকের দোকান থেকে টিসিবির পণ্য জব্দ করা হয়েছিল।\nট্রেডিং করপোরেশন অব বাংলাদেশের (টিসিবি) রাজশাহী আঞ্চলিক কার্যালয় সূত্রে জানা গেছে, রাজশাহীতে টিসিবির ৬০ জন পরিবেশক রয়েছেন। তাঁরা আটটি নির্ধারিত বিক্রয়কেন্দ্রে নিত্যপণ্য বিক্রি করবেন। ক্রেতার অভাবে পণ্য অবিক্রীত থাকলে সেদিনই সংশ্লিষ্ট কর্তৃপক্ষকে জানাতে হবে এবং পরদিনই তা বিক্রয়কেন্দ্রে পাঠাতে হবে।\nটিসিবির পণ্যের কয়েকজন ক্রেতা অভিযোগ করেন, ব্যবসায়ীদের কাছে বিক্রির জন্য অনেক পরিবেশক সারিতে ক্রেতা দাঁড়িয়ে থাকা অবস্থায় মালামালসহ ট্রাক নিয়ে চলে যান। পরে সেই পণ্য বাইরের ব্যবসায়ীদের কাছে বিক্রি করে দেন।\nগত ২০ এপ্রিল নগরের লক্ষ্মীপুর মোড়ে পণ্য বিক্রি শেষ না করেই টিসিবির পরিবেশকের লোকজন ট্রাক নিয়ে চলে যান। বিষয়টি সঙ্গে সঙ্গে টিসিবির রাজশাহীর আঞ্চলিক কার্যালয়ের প্রধানকে জানানোর পর পরিবেশকের লাইসেন্স বাতিল করা হয়।\nগত বুধবার রাতে রাজশাহী মহানগর গোয়েন্দা পুলিশ রাজশাহী নগরের সাহেববাজার মাস্টারপাড়া কাঁচাবাজারের দুটি গুদামে অভিযান চালিয়ে টিসিবির ১ হাজার ২০২ লিটার সয়াবিন তেল, ১৭৫ কেজি চিনি ও ৪০ কেজি মসুর ডাল উদ্ধার করে।\nটিসিবির পণ্য কেনার অভিযোগে নগরের পাঁচানি মাঠ সেখেরচক এলাকার জালাল হোসেন ও নগরের হেতমখাঁ এলাকার সাগর শেখকে গ্রেপ্তার করা হয়। এ ঘটনায় টিসিবির পরিবেশক রেজাউল করিমকেও গ্রেপ্তার করা হয়েছে।\nটিসিবির পরিবেশক রেজাউল করিম তানোর উপজেলার পরিবেশক। টিসিবি সূত্রে জানা গেছে, তানোরের বরাদ্দ রাজশাহী নগরের ব্যবসায়ীদের কাছে বিক্রি করে দিয়েছেন তিনি।\nদুই ব্যবসায়ীসহ পরিবেশক রেজাউল করিমের বিরুদ্ধে গতকাল বৃহস্পতিবার রাজশাহী নগরের বোয়ালিয়া থানায় পুলিশ বাদী হয়ে বিশেষ ক্ষমতা আইনে মামলা করেছে।"
    },
    {
        "url": "https://www.prothomalo.com/business/economics/%E0%A6%B8%E0%A7%8B%E0%A6%AE%E0%A6%AC%E0%A6%BE%E0%A6%B0-%E0%A6%B6%E0%A7%81%E0%A6%B0%E0%A7%81-%E0%A6%B9%E0%A6%9A%E0%A7%8D%E0%A6%9B%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%9F%E0%A7%8D%E0%A6%B0%E0%A6%BE%E0%A6%95%E0%A7%87-%E0%A6%AA%E0%A6%A3%E0%A7%8D%E0%A6%AF-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF-%E0%A6%95%E0%A6%BE%E0%A6%B0%E0%A7%8D%E0%A6%AF%E0%A6%95%E0%A7%8D%E0%A6%B0%E0%A6%AE",
        "title": "সোমবার শুরু হচ্ছে টিসিবির ট্রাকে পণ্য বিক্রি কার্যক্রম | প্রথম আলো",
        "meta_description": "সোমবার শুরু হওয়া টিসিবির ট্রাকে পণ্য বিক্রি কার্যক্রম সরকারি ছুটির দিন ছাড়া আগামী ২৬ আগস্ট পর্যন্ত চলবে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo%2Fimport%2Fmedia%2F2019%2F05%2F05%2F03b1945d165347718c57d2c10b2b8e1c-5ccec9c8aa87b.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2021-07-25T23:22:00",
        "keywords": [
            "টিসিবি",
            "ভোজ্য তেল",
            "করোনা অর্থনীতি"
        ],
        "last_scraped": "2024-10-07T15:41:52.762714",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": " কোরবানির ঈদের বিরতির পর আবার আগামীকাল সোমবার ট্রাকে করে ভোক্তাদের জন্য সাশ্রয়ী মূল্যে পণ্য বিক্রি শুরু করতে যাচ্ছে সরকারি সংস্থা ট্রেডিং করপোরেশন অব বাংলাদেশ (টিসিবি)। আজ রোববার এক সংবাদ বিজ্ঞপ্তির মাধ্যমে এ তথ্য জানায় টিসিবি।\nনতুন করে শুরু হওয়া এই ট্রাকে পণ্য বিক্রি কার্যক্রমে চিনি, মসুর ডাল ও সয়াবিন তেল বিক্রি করা হবে। টিসিবি সূত্র থেকে জানা যায়, গতবারের মতো এবারও সারা দেশে ৪৫০টি ট্রাকে পণ্য বিক্রি কার্যক্রম পরিচালনা করবে। এর মধ্যে ঢাকা সিটিতে ৮০টি ও চট্টগ্রাম সিটিতে ২০টি ট্রাক রয়েছে।\nটিসিবির তথ্য কর্মকর্তা হুমায়ুন কবির প্রথম আলোকে জানান, করোনা পরিস্থিতিতে প্রথমেই সব ট্রাক নামানো হয়। শুরুতে কয়েকটি ট্রাক দিয়ে বিক্রয় কার্যক্রম শুরু করে পরে ধীরে ধীরে ট্রাকের সংখ্যা বাড়ানো হবে।\nটিসিবির এবারের ট্রাকে পণ্য বিক্রি কার্যক্রম সরকারি ছুটির দিন ছাড়া আগামী ২৬ আগস্ট পর্যন্ত চলবে।\nটিসিবির ট্রাকে প্রতি কেজি চিনি ও মসুর ডাল ৫৫ টাকায় বিক্রি করা হবে। একজন ক্রেতা সর্বোচ্চ চার কেজি চিনি ও দুই কেজি ডাল কিনতে পারবেন। এ ছাড়া সয়াবিন তেল ১০০ টাকা লিটারে একজন ক্রেতা দুই থেকে সর্বোচ্চ পাঁচ লিটার নিতে পারবেন।এর আগে ৫ জুলাই শুরু হয়েছিল টিসিবির ট্রাকে পণ্য বিক্রি কার্যক্রম, যা কোরবানির ঈদের আগে ১৮ জুলাই পর্যন্ত চলে।\nরাজধানীর বিভিন্ন বাজারে বর্তমানে এক কেজি প্যাকেটজাত চিনি ৭৮ টাকা ও খোলা চিনি ৭০ টাকায় বিক্রি হচ্ছে। এ ছাড়া বড় দানার মসুর ডাল প্রতি কেজি ৭০ থেকে ৭৫ টাকা, মাঝারি দানা ৮০ থেকে ৯০ টাকা এবং সরু দানার মসুর ডাল ১০০ থেকে ১১০ টাকায় বিক্রি হচ্ছে।\nগত ৩০ জুন কোরবানির ঈদ সামনে রেখে ভোজ্যতেল পরিশোধন ও বিপণনকারীদের সংগঠন বাংলাদেশ ভেজিটেবল অয়েল রিফাইনার্স অ্যান্ড বনস্পতি ম্যানুফ্যাকচারার্স অ্যাসোসিয়েশন সয়াবিন তেলের দাম ৪ টাকা কমানোর সিদ্ধান্ত নেয়। সে অনুযায়ী বোতলজাত এক লিটার সয়াবিন তেলের দাম ১৪৯ টাকা। যদিও ঈদের আগপর্যন্ত সরেজমিনে এই দামে তেল বাজারে পাওয়া যায়নি। তবে আগের সিদ্ধান্ত অনুযায়ী ঈদের পর আবার বোতলজাত সয়াবিন প্রতি লিটার ১৫৩ টাকায় বিক্রি হবে।"
    },
    {
        "url": "https://www.prothomalo.com/bangladesh/capital/%E0%A6%B8%E0%A6%A8%E0%A7%8D%E0%A6%A4%E0%A6%BE%E0%A6%A8%E0%A7%87%E0%A6%B0-%E0%A6%B2%E0%A6%9C%E0%A7%8D%E0%A6%9C%E0%A6%BE-%E0%A6%A4%E0%A6%BE%E0%A6%87-%E0%A6%AE%E0%A6%BE-%E0%A6%A6%E0%A6%BE%E0%A6%81%E0%A7%9C%E0%A6%BF%E0%A7%9F%E0%A7%87%E0%A6%9B%E0%A7%87%E0%A6%A8-%E0%A6%B8%E0%A6%BE%E0%A6%B6%E0%A7%8D%E0%A6%B0%E0%A7%9F%E0%A7%80-%E0%A6%AA%E0%A6%A3%E0%A7%8D%E0%A6%AF%E0%A7%87%E0%A6%B0-%E0%A6%9C%E0%A6%A8%E0%A7%8D%E0%A6%AF",
        "title": "সন্তানের লজ্জা, তাই মা দাঁড়িয়েছেন সাশ্রয়ী পণ্যের জন্য | প্রথম আলো",
        "meta_description": "আবার শুরু হয়েছে ট্রাকে করে টিসিবির পণ্য বিক্রির কার্যক্রম। গল্পটা ট্রাকের সামনে লাইনে দাঁড়ানো অর্চনা ভদ্র, সাদ্দাম অথবা বেলি মালির। আসলে গল্পটা বাংলাদেশের।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-07%2F47b3f9c3-8873-4b0f-98ce-d18eb5fa98af%2Ff2989e18-98a8-4532-b20c-7970276c149a.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2021-07-26T19:23:00",
        "keywords": [
            "টিসিবি",
            "ভোজ্য তেল",
            "করোনা অর্থনীতি"
        ],
        "last_scraped": "2024-10-07T15:42:19.026299",
        "source": "প্রথম আলো",
        "old": true,
        "author": "সাদিয়া মাহ্‌জাবীন ইমাম",
        "content": " রাজধানীর আজিমপুর কবরস্থানের পাশে বিডিআর ৩ নম্বর গেটের সামনে একটা মিনিট্রাক ঘিরে দুই সারি মানুষ। সকাল ১০টার সময়ই আজ তাপমাত্রা ৩৩। তবে অনুভব হচ্ছে ৪২ ডিগ্রি সেলসিয়াস। কারও ছাতা, কারও মাথায় ধরা বাজারের ব্যাগ। দীর্ঘ সময় ধরে লাইনে দাঁড়িয়ে আছেন এক বয়স্ক নারী। প্রায় এক ঘণ্টা পর তাঁর পালা এল। দুজন করে পুরুষ পণ্য কেনার পর একজন নারী নিতে পারছেন। এই বৈষম্যের কারণ জানতে চাইলে বিক্রেতারা বললেন, লকডাউনের জন্য পুরুষের সংখ্যা এখন বেশি। এমন সময় নারীরাই বেশি আসেন। ট্রাকের কাছে পৌঁছাতেই জেরবার হতে হয়েছে তাঁর। ঘেমে জবজবে হয়েছেন। এক শ টাকার দুটো নোট এগিয়ে দিয়ে বললেন, শুধু তেল নিব। দুই লিটারের দুটো তেলের বোতল নিয়ে পাশের উঁচু ফুটপাতে উঠে আসতে আসতে হাঁপিয়ে গেলেন। \nনাম অর্চনা ভদ্র। ষাটোর্ধ্ব নারীর কথা বলতে আপত্তি নেই। বাড়িতে তিনজন পুরুষ থাকতেও কাজটি তিনিই করছেন। টিসিবির এই পণ্য নিজে নিয়ে গেলে বাড়ির মানুষদের লজ্জার মুখে পড়তে হবে না ভেবে স্বস্তি আছে তাঁর। অর্চনা ভদ্রর পরিবারের সদস্যসংখ্যা ৯। শুধু তেল নিলেন কেন জিজ্ঞেস করলে জানালেন, চালের ট্রাক ভিন্ন। আবার আসবে কাল বা পরশু। অর্চনা ভদ্র থাকেন নিউ পল্টনের খালেক লেনে। সাত বছর হলো ঢাকায় এসেছেন। দুই ছেলের সংসার নিয়ে যৌথ পরিবার তাঁদের। ছেলেদের দোকান আছে নিউমার্কেটে। ভাড়ার দোকান। লকডাউনের জন্য বহুদিন ধরে বন্ধ। তবে আশপাশের মানুষজন ছেলেদের ভালোভাবে চেনে বলে তাঁদের টিসিবির লাইনে দাঁড়াতে লজ্জা হয়। আর ছেলেদের বাবাকে আসতে দেননি নিজেই। এই কড়া রোদ বুড়ো মানুষটার সহ্য হবে না বলে তাঁকে ঘর থেকে বের হতে নিষেধ করে এসেছেন।\nআজ সোমবার থেকে এক মাসের জন্য শুরু হয়েছে সরকারি সংস্থা ট্রেডিং করপোরেশন অব বাংলাদেশের (টিসিবি) সাশ্রয়ী মূল্যে পণ্য বিক্রি কার্যক্রম। অনেকেই আগে থেকে এসে অপেক্ষা করেছিলেন পলাশীর মোড়, আজিমপুর, জিগাতলার মতো নির্ধারিত জায়গাগুলোতে। বিডিআর ৩ নম্বর গেটের সামনে দুই সারি লাইন নারী-পুরুষের। এর মধ্যে শুরু হলো ঝগড়া। টিসিবির ডিলারের বিক্রেতারা দুজন পুরুষকে দিয়ে একজন করে নারীকে পণ্য দিচ্ছেন। অপেক্ষমাণ নারীরা রোদে দাঁড়িয়ে থাকতে থাকতে ক্লান্ত হয়ে অভিযোগ করছিলেন, কেউ কেউ দুটি করে প্যাকেজও নিচ্ছেন। ফলে শেষ দিকে অনেকেরই খালি হাতে ফেরার আশঙ্কা রয়েছে। \nবিক্রেতারা জানালেন, ৭০০ লিটার করে তেল এনেছেন একটি ট্রাকে। দেখা গেল চিনি আর ডালের চেয়ে মানুষের বেশি প্রয়োজন বেশি রান্নার তেল। এটা কিনলে সাশ্রয়ও বেশি। দুপুর সাড়ে বারোটার মধ্যে সাড়ে ছয় শ লিটার তেল ফুরিয়ে গেছে বিডিআর ৩ নম্বর গেটের সামনে থাকা টিসিবির ট্রাকের। ডাল আর চিনি তখনো পর্যাপ্ত রয়েছে। সবাই পুরো প্যাকেজ নিচ্ছেন না। বাজারে সয়াবিন তেল এখন লিটার প্রতি বিক্রি হচ্ছে ১৪৫ থেকে ১৫৫ টাকায়। টিসিবির তেল লিটার প্রতি ১০০ টাকা। অর্থাৎ দুই লিটার তেলে প্রায় এক শ টাকা সাশ্রয়।\nবিক্রেতাদের সঙ্গে কথা বলতে বলতে আবার ঝগড়া শুরু হলো পুরুষের লাইনে। কেউ একজন নিয়ম ভঙ্গ করে সামনে এসেছেন। অপেক্ষারত অন্যরা তা মেনে নেবেন না, কেননা তাঁরাও দীর্ঘ সময় ধরে এই গনগনে রোদে অপেক্ষা করছেন। সবার মুখ লাল হয়ে তেতে উঠেছে। পুরুষদের এই ঝগড়া নারীদের জন্য আগে নেওয়ার সুযোগ করে দিল। কেউ কেউ বলছিলেন, বাসায় ছোট বাচ্চা রেখে এসেছেন। আগে ফেরাটা জরুরি।\nপুরুষদের লাইনে পাওয়া গেল একজন খুদে ক্রেতাকে। সাদ্দাম পড়েন ক্লাস সেভেনে। সে এই প্রথমবারের মতো টিসিবির পণ্য কিনতে এসেছে। এত ছোট বাচ্চা ক্রেতা দেখে কেউ কেউ সন্দেহ করছিলেন, সঙ্গে হয়তো পরিবারের সদস্যরাও আছে। এ নিয়ে কথা উঠলে পরিস্থিতি কিছুটা উত্তপ্ত হলো। সাদ্দামের পেছন থেকে এগিয়ে এলেন একজন বয়স্ক মানুষ। সাদ্দামের হয়ে তিনি একটা প্যাকেজ নিয়ে ওর হাতে দিলেন। জানালেন তিনি সাদ্দামদের বাড়িওয়ালা। ওর বাসায় শুধু মা আর ছোট বোন আছে, তাই আসার মতো কেউ নেই। বাড়িওয়ালা হয়েও টিসিবির পণ্য নিতে এসেছেন জানতে চাওয়ায় তিনি কিছুটা ক্ষুব্ধ হয়ে জানালেন, বাড়ি থাকলেই ভাড়াটে আছে কে নিশ্চিত করল? লকডাউনে তাঁর বাড়ির চারজন ভাড়াটের দুজনই বাসা ছেড়ে গ্রামে ফিরে গেছে।\nসাশ্রয়ী পণ্য কিনতে এভাবে দাঁড়াতে খারাপ লাগছে কি না জিজ্ঞেস করেছিলাম সাদ্দামকে। গরমে লাল হয়ে যাওয়া মুখ নিয়ে ছোট ছোট দুই হাতে ডাল, চিনি, তেল ধরে রাখা শিশুটি বলল, খারাপ লাগছে না; কেননা এতে ওর বেকার হয়ে যাওয়া বাবার একটু সাহায্য হবে। ওর বাবা এখন বাড়িতে নেই। এতটুকু মানুষের পরিবারের প্রতি এই মমতাবোধ কিছুক্ষণের জন্য হলেও নীরবতা এনে দিল উপস্থিত ক্রেতাদের মধ্যে। এতক্ষণ যাঁরা অভিযোগ করছিলেন, এবার তাঁরাই সহানুভূতি নিয়ে তাকালেন শিশুটির দিকে। ততক্ষণে সে পণ্য নিতে পেরে বিজয়ীর বেশে দিয়েছে দৌড়। টিসিবির পণ্য নিতে আসা মানুষদের কেউ কেউ এবার একটু প্রশ্রয়ের হাসি হাসলেন। আসলে প্রয়োজনের জন্য এক কাতারে দাঁড়ানো মানুষেরা তখন যেন সবাই এক হয়ে যায়।\nকরোনা অতিমারির পর থেকে টিসিবির পণ্য ক্রেতার চিত্র বদলাচ্ছে। সংকোচ আর লজ্জা পরাজিত হয়েছে মানুষের প্রয়োজনের কাছে। মধ্যবিত্ত আয়ের মানুষও উপস্থিত হচ্ছেন মিনিট্রাকের সামনে। গত কয়েক মাসে বেকার হয়েছেন পরিবারের একমাত্র উপার্জনকারী অনেক মানুষ। মধ্যবিত্ত থেকে নিম্ন মধ্যবিত্তে পরিণত হওয়া এই মানুষদের জন্য খাবারের মূল্যের এই সাশ্রয়টুকু কিছুটা হলেও স্বস্তির।\nএমন একজনকে পাওয়া গেল এখানকার ক্রেতা হিসেবে। ময়মনসিংহের বেলি মালির পরিবারের সদস্য পাঁচজন। স্বামী ঢাকা বিশ্ববিদ্যালয়ের কর্মচারী। আজিমপুরের বাসিন্দা বেলি মালির চাহিদাও সয়াবিন তেল। আগে টিসিবির পণ্যের জন্য লাইনে দাঁড়াতেন না। এখন আসতে হয়, এর জন্য তাঁর খারাপ লাগে কি না জানতে চাইলে বললেন, খারাপ লাগারে পাত্তা দেওয়ার সুযোগ নাই। একজনের সামান্য উপার্জনে এখন সংসার চালানো কঠিন। আগে নিজেও কিছু টুকটাক কাজ করতেন। লকডাউন বলে সে কাজ বন্ধ হয়েছে। তাই একটু কম দামে পণ্য নিতে এসেছেন।\nবেলা একটার মধ্যে এখানকার ট্রাকের সব পণ্য প্রায় শেষ। বিক্রেতারা ক্রেতাদের আশ্বস্ত করছিলেন, এখন থেকে এক মাস প্রতিদিন আসবেন। এত হুড়োহুড়ি না করে আগামীকালও নিতে পারবেন। কিন্তু এই লকডাউনের মধ্যে তপ্ত রোদে বাড়ি থেকে একবার বেরিয়ে ট্রাক পর্যন্ত আসা মানুষগুলো অধীর হয়ে আছেন। ভয়ে আছেন, আবার যদি বন্ধ হয়ে যায়! ৫ জুলাই থেকে টিসিবির পণ্য বিক্রি শুরুর পর আবার বন্ধ হয়েছিল ১৯ জুলাই থেকে। ২৬ জুলাই থেকে শুরু হওয়া কার্যক্রম চলবে এক মাস ধরে। টিসিবির ট্রাকে প্রতি কেজি চিনি ও মসুর ডাল ৫৫ টাকায় বিক্রি করা হচ্ছে। একজন ক্রেতা সর্বোচ্চ চার কেজি চিনি ও দুই কেজি ডাল কিনতে পারবেন। এ ছাড়া সয়াবিন তেল ১০০ টাকা লিটারে একজন ক্রেতা দুই থেকে সর্বোচ্চ পাঁচ লিটার নিতে পারছেন।কেউ কেউ অভিযোগ করছেন, সচ্ছল ব্যক্তিরাও এ কাতারে শামিল হওয়ায় তাঁদের জন্য মাঝে মাঝে পণ্য পাওয়া অনিশ্চিত হয়ে ওঠে। অনেকেই এখান থেকে কিনে বেশি দামে বিক্রি করেন দোকানে। তবে সে কথা তো আর ক্রেতা হিসেবে কেউ স্বীকার করবেন না। উপস্থিত অনেকেই কথা বলতে বিব্রত হন।\nবেলি মালি আর সাদ্দামের মতো ক্রেতাদের পিছে রেখে ফেরার সময় দেখলাম, তেলের বোতল হাতে ঝুঁকে ঝুঁকে হেঁটে চলেছেন একজন বয়স্ক মানুষ। রোদে তাঁর হাতের চুড়িগুলো চিকচিক করছে। সেই অর্চনা ভদ্র। কুমিল্লায় যাঁর নিজের বাড়ি ছিল। কিছুটা ফসলি জমি ছিল এককালে। সন্তানেরা ব্যবসা করবেন বলে সেসব বিক্রি করে তাঁদের ব্যবসায় বিনিয়োগ করতে দিয়েছেন। করোনার আগপর্যন্ত সব ভালোই চলছিল অর্চনা ভদ্রর সন্তানদের। \nনিউমার্কেটে ভাড়ার দোকানে দুই ভাই পোশাক বিক্রি করতেন। রোজ দুপুরে বাড়ি ফিরে সবাইকে নিয়ে একসঙ্গে ভাত খেতেন তাঁরা। লকডাউনে দোকান বন্ধ বলে একেবারে শূন্য হাতে ঘুরছেন এখন। তবু পরিচিতজনদের কাছে আত্মসম্মানটুকু বজায় রাখা জরুরি। তাই নিজেরা সাশ্রয়ী পণ্যের ক্রেতা হিসেবে লাইনে দাঁড়াবেন না। সন্তানদের সম্মান বাঁচাতে তাই অর্চনা ভদ্র দীর্ঘ সময় দাঁড়িয়ে থাকেন ট্রাকের সামনে। অপেক্ষা শেষে রিকশাভাড়া বাঁচিয়ে সদাইপাতি নিয়ে ঝুঁকে ঝুঁকে হেঁটে ফিরে চলেন নগরের কোনো এক সংকীর্ণ ঘরের জীর্ণ বাড়িতে।"
    },
    {
        "url": "https://www.prothomalo.com/bangladesh/district/%E0%A6%95%E0%A6%B0%E0%A7%8B%E0%A6%A8%E0%A6%BE%E0%A7%9F-%E0%A6%95%E0%A6%BE%E0%A6%9C%E0%A6%B9%E0%A6%BE%E0%A6%B0%E0%A6%BE-%E0%A6%AE%E0%A6%BE%E0%A6%A8%E0%A7%81%E0%A6%B7-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%A6%E0%A7%80%E0%A6%B0%E0%A7%8D%E0%A6%98-%E0%A6%B2%E0%A6%BE%E0%A6%87%E0%A6%A8%E0%A7%87-%E0%A6%95%E0%A6%AE%E0%A7%87%E0%A6%9B%E0%A7%87-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A7%9F%E0%A6%95%E0%A7%87%E0%A6%A8%E0%A7%8D%E0%A6%A6%E0%A7%8D%E0%A6%B0",
        "title": "করোনায় কাজহারা মানুষ টিসিবির দীর্ঘ লাইনে, কমেছে বিক্রয়কেন্দ্র | প্রথম আলো",
        "meta_description": "মহামারির এই দুর্যোগে অনেকের হাতে কাজ নেই। শ্রমজীবীরা হয়ে পড়েছেন অসহায়। কম দামে পণ্য কিনতে মানুষ লাইন দিচ্ছেন টিসিবির ট্রাকের পেছনে। কিন্তু রংপুরে পণ্য বিক্রয়কেন্দ্র কমে গেছে। এ তথ্য অনেকেই জানেন না। ফলে পণ্য কিনতে তাঁদের দূরদূরান্তে যেতে হচ্ছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-08%2F5f0d03bb-780c-4d5e-a36c-923c45babe26%2FRANGPUR_DH0494_20210802_IMG_7499.jpg?rect=0%2C0%2C2100%2C1400&auto=format%2Ccompress&fmt=webp&format=webp&w=640&dpr=1.3",
        "published_date": "2021-08-03T15:00:00",
        "keywords": [
            "করোনা বাংলাদেশ",
            "করোনায় সতর্কতা",
            "করোনাভাইরাস",
            "কর্মসংস্থান",
            "টিসিবি",
            "বিশেষ সংবাদ",
            "রংপুর",
            "রংপুর বিভাগ"
        ],
        "last_scraped": "2024-10-07T15:42:42.443577",
        "source": "প্রথম আলো",
        "old": true,
        "author": "আরিফুল হক\t",
        "content": "মহামারির এই দুর্যোগে অনেকের হাতে কাজ নেই। শ্রমজীবীরা হয়ে পড়েছেন অসহায়। কম দামে পণ্য কিনতে মানুষ লাইন দিচ্ছেন টিসিবির ট্রাকের পেছনে। কিন্তু রংপুরে পণ্য বিক্রয়কেন্দ্র কমে গেছে। এ তথ্য অনেকেই জানেন না। ফলে পণ্য কিনতে তাঁদের দূরদূরান্তে যেতে হচ্ছে।\nট্রেডিং করপোরেশন অব বাংলাদেশ (টিসিবি) রংপুর কার্যালয় সূত্র বলছে, ঈদের পর টিসিবির পণ্য বিক্রি হওয়ার কথা ছিল না। এরপরও কেন্দ্রের নির্দেশে সীমিত আকারে গত ২৬ জুলাই থেকে ন্যায্যমূল্যে পণ্য বিক্রি শুরু হয়েছে। ঈদের আগে ১৬টি কেন্দ্র ছিল, এখন তা কমিয়ে ৯টি করা হয়েছে।\nগতকাল সোমবার রংপুর প্রেসক্লাবের সামনে ন্যায্যমূল্যে টিসিবির পণ্য কিনতে এসেছিলেন আলেয়া বেগম (৭১)। তিনি প্রায় চার কিলোমিটার পথ হেঁটে এসেছেন। এত দূরের পথ হেঁটে এসে লাইনে দাঁড়িয়ে থাকতে পারেননি। ছায়ায় বসে একটু জিরিয়ে নিচ্ছিলেন। আলেয়ার বাড়ি নগরের রবার্টসনগঞ্জ এলাকায়। তিনি বলেন, ‘কোনো কোনো দিন আমাদের এলাকাত এই ট্রাক যাইত। কিন্তু আইজ (আজ) নাই। একটু আগেয়া দেখি শাপলা চত্বরত নাই। আর একনা (একটু) আগেয়া দেখি গ্রান্ড হোটেল মোড়তও নাই। এমন করিয়া আগাইতে আগাইতে প্রেসক্লাব এলাকাত আসি ট্রাক পাছি। কিন্তু এই গরমোত হাঁটতে হাঁটতে শরীরটা ভাঙি গেল।’\nবেলা দেড়টা থেকে রংপুরে টিসিবির পণ্য বিক্রি শুরু হওয়ার কথা। কিন্তু অনেক আগে থেকেই ক্রেতাদের ভিড় লেগে যায়। গাড়ি আসার আগে আগে লাইনে দাঁড়িয়ে যান তাঁরা।\nরংপুর নগরের প্রেসক্লাব এলাকাসহ আরও কিছু এলাকায় ট্রাকে টিসিবির ন্যায্যমূল্যে চিনি, মসুর ডাল ও সয়াবিন তেল বিক্রি করা হচ্ছে। প্রেসক্লাব ছাড়া টিসিবির বাকি আটটি বিক্রয়কেন্দ্র হলো কাছারি বাজার (পোস্ট অফিসের সামনে), সিটি বাজারের সামনে, তাজহাট টিসিবি কার্যালয়ের সামনে, বারো আউলিয়া, বাবু খাঁ, খাসবাগ, নজিরের হাট, মনোহর এলাকা।\nপ্রেসক্লাব এলাকায় লাইনে দাঁড়িয়েছিলেন বইয়ের দোকানের এক কর্মচারী। নাম প্রকাশ না করার শর্তে এই ব্যক্তি বলেন, ‘দোকান বন্ধ। মাঝেমধ্যে খোলা থাকলেও বই বিক্রি নেই। অনেক কষ্টে থাকতে হচ্ছে। টিসিবির পণ্য প্রায়ই কিনি। ৩টি পণ্য কিনে বাজার থেকে প্রায় ১১০ টাকা কম পড়ল।’\nনগরের কাছারি বাজার এলাকায় টিসিবির পণ্য কিনতে এসেছিলেন এক ব্যক্তি। তিনি অবসরপ্রাপ্ত স্কুলশিক্ষক। তিনি বলেন, স্ত্রীসহ তিনজনের ছোট সংসার। তাই চালানো কষ্টকর হয়ে পড়েছে। করোনার আগে বিভিন্ন প্রসাধনসামগ্রী দোকানে দোকানে পৌঁছে দিতেন। দুজন কর্মচারীও ছিলেন। এখন এসব বন্ধ হয়ে গেছে। আয়রোজগারও নেই। জমানো টাকা দিয়ে নিত্যপণ্য কিনতে এখানে এসেছেন।\nএদিকে অন্য একটি কেন্দ্র নগরের কাছারি বাজার এলাকায় গিয়ে দেখা গেল, ট্রাক আসার অনেক আগে থেকেই পণ্য কিনতে নারী-পুরুষেরা জটলা করছেন। কথা হয় নগরের জলকর এলাকা থেকে দুই কিলোমিটার পথ হেঁটে আসা রোকসানা বেগমের (৫৫) সঙ্গে। তিনি বলেন, ‘কম পয়সায় জিনিস (পণ্য) পাওয়া যায় বলিয়া এটে আসছি।’\nনাম প্রকাশ না করার শর্তে নগরে কেরানিপাড়া এলাকার একজন বলেন, ‘ছেলেমেয়েরা লজ্জায় এখানে এসে লাইনে দাঁড়িয়ে পণ্য কিনতে চায় না বলে নিজেই এসেছি।’\nটিসিবি রংপুর আঞ্চলিক কার্যালয় সূত্র জানায়, নগরে ১৬টি কেন্দ্র ছিল। ঈদের পর তা কমিয়ে ৯টি করা হয়েছে। এসব স্থানে ট্রাকে করে দুপুর থেকে ন্যায্যমূল্যে পণ্য বিক্রি হচ্ছে। টিসিবির চিনির কেজি ৫৫ টাকা, মসুর ডালের কেজি ৫৫ টাকা, সয়াবিন তেল (প্রতি লিটার) ১০০ টাকায় বিক্রি হচ্ছে। একেকটি ট্রাকে প্রতিদিন ৩০০ কেজি চিনি, ২০০ কেজি ডাল ও ৬০০ লিটার তেল বিক্রি করা হচ্ছে। শুক্রবার ছাড়া সপ্তাহের ছয় দিন এসব পণ্য বিক্রি চলে।\nএদিকে গতকাল এসব পণ্যের বাজারমূল্য ছিল চিনি (প্রতি কেজি) ৭২-৭৮ টাকা, মসুর ডাল প্রকারভেদে ৮০-১২০ টাকা, সয়াবিন তেল (প্রতি লিটার) ১৪০-১৫০ টাকা।\nকেন্দ্র কমে যাওয়া প্রসঙ্গে টিসিবি রংপুর আঞ্চলিক কার্যালয়ের আঞ্চলিক কর্মকর্তা প্রতাপ কুমার প্রথম আলোকে বলেন, এটি প্রধান কার্যালয়ের সিদ্ধান্ত। ঈদের পর পণ্য বিক্রি হওয়ার কথা ছিল না। করোনার দুর্যোগের কারণে তা শুরু করা হয়েছে। কেন্দ্র আরও বাড়তে পারে বলে আশা প্রকাশ করেন তিনি।"
    },
    {
        "url": "https://www.prothomalo.com/business/economics/%E0%A6%9A%E0%A6%BF%E0%A6%A8%E0%A6%BF%E0%A6%B0-%E0%A6%A8%E0%A6%A4%E0%A7%81%E0%A6%A8-%E0%A6%A6%E0%A6%BE%E0%A6%AE-%E0%A6%A8%E0%A6%BF%E0%A6%B0%E0%A7%8D%E0%A6%A7%E0%A6%BE%E0%A6%B0%E0%A6%A3",
        "title": "চিনির নতুন দাম নির্ধারণ | প্রথম আলো",
        "meta_description": "চিনির দাম নির্ধারণ করে দিল বাংলাদেশ সুগার রিফাইনারস অ্যাসোসিয়েশন। প্রতি কেজি খোলা চিনির সর্বোচ্চ খুচরা মূল্য ৭৪ টাকা ও প্রতি কেজি প্যাকেটজাত চিনির সর্বোচ্চ খুচরা মূল্য ৭৫ টাকা নির্ধারণ করা হয়েছে। অপরিশোধিত চিনির আন্তর্জাতিক বাজারদর এবং স্থানীয় পরিশোধনকারী মিলসমূহের উৎপাদন ব্যয় বিবেচনায় এনে বাংলাদেশ ট্রেড অ্যান্ড ট্যারিফ কমিশন ও বাণিজ্য মন্ত্রণালয়ের সঙ্গে আলোচনা করে আজ বৃহস্পতিবার এই দাম নির্ধারণ করেছে বাংলাদেশ সুগার রিফাইনারস অ্যাসোসিয়েশন।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-09%2Fc9c88c3d-b231-48be-8108-a0d91ca0ca0b%2Fdownload__11_.jpg?auto=format%2Ccompress&fmt=webp&format=webp&w=300&dpr=1.3",
        "published_date": "2021-09-09T14:27:00",
        "keywords": [
            "মূল্যবৃদ্ধি",
            "টিসিবি",
            "বাণিজ্য মন্ত্রণালয়",
            "চিনিকল"
        ],
        "last_scraped": "2024-10-07T15:42:57.255386",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "চিনির দাম নির্ধারণ করে দিল বাংলাদেশ সুগার রিফাইনারস অ্যাসোসিয়েশন। প্রতি কেজি খোলা চিনির সর্বোচ্চ খুচরা মূল্য ৭৪ টাকা ও প্রতি কেজি প্যাকেটজাত চিনির সর্বোচ্চ খুচরা মূল্য ৭৫ টাকা নির্ধারণ করা হয়েছে।\nঅপরিশোধিত চিনির আন্তর্জাতিক বাজারদর এবং স্থানীয় পরিশোধনকারী মিলসমূহের উৎপাদন ব্যয় বিবেচনায় এনে বাংলাদেশ ট্রেড অ্যান্ড ট্যারিফ কমিশন ও বাণিজ্য মন্ত্রণালয়ের সঙ্গে আলোচনা করে আজ বৃহস্পতিবার এই দাম নির্ধারণ করেছে বাংলাদেশ সুগার রিফাইনারস অ্যাসোসিয়েশন।\n৫ সেপ্টেম্বর আন্তর্জাতিক বাজারে চিনির দাম বাড়তে থাকায় প্রতি কেজি খোলা চিনির দাম ৮৫ টাকা ও প্যাকেটজাত চিনির দাম ৯৮ টাকা করার প্রস্তাব করে বাংলাদেশ সুগার রিফাইনারস অ্যাসোসিয়েশন। ওই দিন সংস্থাটি জানায়, আন্তর্জাতিক বাজারে অপরিশোধিত ও পরিশোধিত চিনির মূল্য ক্রমাগত বৃদ্ধি পাচ্ছে। আন্তর্জাতিক বাজারে ক্রমাগত মূল্যবৃদ্ধি সত্ত্বেও দেশের চাহিদা এবং জোগানের মধ্যে ভারসাম্য রাখার স্বার্থে চিনি আমদানি করে যাচ্ছেন ব্যবসায়ীরা। যেহেতু আন্তর্জাতিক বাজারে দাম বাড়ছে, তাই দেশীয় বাজারে তার প্রভাব পড়াই স্বাভাবিক। এ অবস্থায় প্রতি কেজি খোলা চিনির দাম ৮৫ টাকা ও প্যাকেটজাত চিনির দাম ৯৮ টাকা করার প্রস্তাব পুনর্নির্ধারণের প্রস্তাব করা হলো।\nতবে আজ বাণিজ্য মন্ত্রণালয়ের সঙ্গে আলোচনা করে সর্বোচ্চ খুচরা মূল্য ৭৪ টাকা ও প্রতি কেজি প্যাকেটজাত চিনির সর্বোচ্চ খুচরা মূল্য ৭৫ টাকা নির্ধারণ করা হলো।এদিকে আজ রাজধানীর কয়েকটি বাজার ঘুরে দেখা যায়, অনেক দোকানেই বিভিন্ন কোম্পানির চিনির প্যাকেটে যে দাম লেখা আছে, তা মুছে বিক্রি করা হচ্ছে। \nমোহাম্মদপুরের টাউন হল ও কাটাসুর বাজার ঘুরে দেখা যায়, প্রতি কেজি খোলা চিনি বিক্রি হচ্ছে ৮০ টাকায় এবং প্যাকেটজাত চিনি বিক্রি হচ্ছে প্রতি কেজি ৮৪ থেকে ৮৬ টাকায়। ট্রেডিং করপোরেশন অব বাংলাদেশের (টিসিবি) আজকের তথ্য অনুযায়ী রাজধানীর বিভিন্ন বাজারে প্রতি কেজি চিনি বিক্রি হচ্ছে ৭৮ থেকে ৮০ টাকায়।"
    },
    {
        "url": "https://www.prothomalo.com/bangladesh/capital/%E0%A6%9B%E0%A7%87%E0%A6%B2%E0%A7%87%E0%A6%B0-%E0%A6%AA%E0%A6%B0%E0%A6%BF%E0%A6%AC%E0%A6%BE%E0%A6%B0%E0%A7%87%E0%A6%B0-%E0%A6%9C%E0%A6%A8%E0%A7%8D%E0%A6%AF-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%95%E0%A6%BF%E0%A6%A8%E0%A6%A4%E0%A7%87-%E0%A6%85%E0%A6%AA%E0%A7%87%E0%A6%95%E0%A7%8D%E0%A6%B7%E0%A6%BE-%E0%A6%B0%E0%A6%93%E0%A6%B6%E0%A6%A8%E0%A7%87%E0%A6%B0",
        "title": "ছেলের পরিবারের জন্য টিসিবির পণ্য কিনতে অপেক্ষা রওশনের | প্রথম আলো",
        "meta_description": "রওশন বলেন, ‘মার্কেটে ক্লিনারের চাকরি করি। তাই সব দিন আসার সুযোগ পাই না। আজ মঙ্গলবার, মার্কেট বন্ধ, আমারও ছুটি, তাই আসছি।’",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-09%2F16bea7b8-d513-4b0a-a460-3a3883244673%2FUntitled_2.jpg?rect=0%2C0%2C1080%2C720&auto=format%2Ccompress&fmt=webp&format=webp&w=640&dpr=1.3",
        "published_date": "2021-09-15T23:39:00",
        "keywords": [
            "টিসিবি",
            "করোনাভাইরাস",
            "রাজধানী ঢাকা",
            "করোনা অর্থনীতি"
        ],
        "last_scraped": "2024-10-07T15:43:16.222781",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "পান্থপথের বাসিন্দা রওশন বেগম। ঝিগাতলার সীমান্ত স্কয়ার মার্কেটে পরিচ্ছন্নতাকর্মী হিসেবে কাজ করেন। আজ মঙ্গলবার বেলা ১১টার দিকে ফার্মগেটের খামারবাড়ি মোড়ে কথা হয় তাঁর সঙ্গে।\nরওশন জানান, ট্রেডিং করপোরেশন অব বাংলাদেশের (টিসিবি) ভ্রাম্যমাণ ট্রাক থেকে তেল, ডাল ও চিনি কিনবেন। তাই সকাল সাড়ে সাতটায় তিনি ওই জায়গায় যান, যাতে লাইনের প্রথম দিকে দাঁড়ানো যায়। তবে রওশনের সঙ্গে যখন কথা হয়, তখনো সেখানে টিসিবির ট্রাক পৌঁছায়নি। বেলা সাড়ে ১১টার কিছু পর টিসিবির ট্রাক সেখানে পৌঁছায়। রওশন পাঁচজনের পেছনে লাইনে দাঁড়ানোর সুযোগ পান। দুপুর ১২টার দিকে তিনি দুই কেজি করে ডাল ও চিনি এবং দুই লিটার বোতলজাত সয়াবিন তেল কেনেন।\nসকালে রাজধানীর খামারবাড়ি মোড় এলাকায় গিয়ে দেখা যায় শ খানেক নারী-পুরুষের জটলা। কেউ বসে আছেন সড়ক বিভাজকের গাছের ছায়ায়। কেউ দাঁড়িয়ে সঙ্গীদের সঙ্গে গল্প করে সময় কাটাচ্ছেন। অপেক্ষমাণ একাধিক লোকের সঙ্গে কথা বলে জানা যায়, তাঁরা সবাই টিসিবির পণ্যবাহী ট্রাকের জন্য অপেক্ষা করছেন। তাই এই ট্রাক যে পথে আসবে, আলাপ–গপ্পোর ফাঁকেও সেই মোড়ের দিকে সবার সতর্ক দৃষ্টি। ট্রাক পৌঁছানোমাত্রই যেন দ্রুত লাইনে দাঁড়িয়ে পড়া যায়।\nরওশন বেগমের মতো টিসিবির ট্রাকের জন্য অর্ধশতাধিক নারী অপেক্ষমাণ। রওশন প্রথম আলোকে জানান, সকাল সকাল এসেছেন, যাতে কোনোভাবেই মিস না হয়। কারণ, দেরি করে এলে সিরিয়াল অনেক পেছনে পড়ে যায়। পণ্য কেনার সুযোগ পেতে পেতে অনেক পণ্য, বিশেষ করে তেল ও ডাল পাওয়াই যায় না।\nরওশন বলেন, ‘মার্কেটে ক্লিনারের চাকরি করি৷ তাই সব দিন আসার সুযোগ পাই না। আজ মঙ্গলবার, মার্কেট বন্ধ, আমারও ছুটি, তাই আসছি।’\nতবে সকাল থেকে কষ্ট করে তেল, ডাল ও চিনি রওশন নিজের জন্য কিনতে আসেননি। স্বামীহারা রওশন থাকেন নারীদের মেসে। সেখানে দুই হাজার টাকার বিনিময়ে থাকা ও খাওয়া যায়।\nতাহলে পণ্য কিনে কী করবেন, এমন প্রশ্ন করতেই রওশন জানান, করোনার আগে ছেলে, ছেলের বউ ও নাতনিকে নিয়ে কলাবাগানে এক রুমের বাসায় ৬ হাজার ৫০০ টাকায় ভাড়া থাকতেন। ছেলের একটি বেসরকারি হাসপাতালে ছোট চাকরি ছিল। ছেলের বউও কাজ করতেন একটি কল সেন্টারে। কিন্তু করোনার শুরুতে ছেলের খাদ্যনালির অসুখ হয়। এতে চাকরি ছাড়তে হয়। করোনা পরিস্থিতিতে চাকরি চলে যায় ছেলের বউয়েরও।\nকিছুদিন একাই সংসার চালান রওশন। কিন্তু বেশি দিন পারেননি। বাসাভাড়া বাবদ ১৮ হাজার বকেয়া হয়। উপায় না দেখে বাসাটি ছেড়ে দিতে হয়। এখন মাসে এক হাজার টাকা করে বকেয়া পরিশোধ করেন রওশন।\nছেলের পরিবার মিরপুরে শ্বশুরবাড়িতে চলে গেছে। নিজে থাকছেন মেসে। এখন ছেলের পরিবারের জন্য তেল, চিনি ও ডাল কিনতে এসেছেন তিনি।\nরওশন বলেন, ‘২৪ বছর আগে স্বামী মারা গেছে। একা ছেলেকে মানুষ করেছি। ছেলে এখন কিছুটা সুস্থ। বউও চাকরি খুঁজতাছে। অভাবে আছে। তাদের জন্যই ডাল-তেল কিনতে আসছি।’\nতবে আজ আর ছেলের বাসায় গিয়ে ফিরে আসা সম্ভব হবে না, তাই সামনে মঙ্গলবার ছুটির দিনে আবার যাবেন বলে জানান রওশন।\nটিসিবির পণ্যের পরিবেশক মেসার্স আনু এন্টারপ্রাইজের মনির হোসেন প্রথম আলোকে বলেন, টিসিবি থেকে ৬০০ লিটার তেল, অর্থাৎ ২ লিটারের ৩০০ বোতল, ৪০০ কেজি ডাল ও ৫০০ কেজি চিনি দেওয়া হয়েছে। তেল ৩০০ জনকে, ডাল ২০০ জনকে ও চিনি ২৫০ জনকে দেওয়া যাবে। তেল ১০০ টাকা লিটার, চিনি ও ডাল প্রতি কেজি ৫৫ টাকায় বিক্রি করা হয় বলেও জানান তিনি।"
    },
    {
        "url": "https://www.prothomalo.com/business/economics/%E0%A6%87%E0%A6%B2%E0%A6%BF%E0%A6%B6-%E0%A6%86%E0%A6%B8%E0%A6%AC%E0%A7%87-%E0%A6%86%E0%A6%97%E0%A6%BE%E0%A6%AE%E0%A7%80-%E0%A6%AA%E0%A7%82%E0%A6%B0%E0%A7%8D%E0%A6%A3%E0%A6%BF%E0%A6%AE%E0%A6%BE%E0%A7%9F",
        "title": "ইলিশ আসবে আগামী পূর্ণিমায় | প্রথম আলো",
        "meta_description": "সরকারি সংস্থা ট্রেডিং করপোরেশন অব বাংলাদেশের তথ্যানুযায়ী, বর্তমানে বাজারে গত বছরের এ সময়ের তুলনায় ইলিশের দাম ২১ দশমিক ৫৩ শতাংশ বেশি। গত বছর এ সময়ে কারওয়ান বাজারে ১ কেজির ওপরের মাছের খুচরা দাম ছিল ৯০০ টাকা, আর ১ কেজির নিচের ইলিশ বিক্রি হয়েছে ৬০০ টাকায়। এবার সেই দাম যথাক্রমে ১ হাজার ২০০ টাকা ও ৯০০ টাকা।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-09%2Ffce39305-e4ac-4ef5-9c14-938ed24e3bb3%2F1.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2021-09-17T14:38:00",
        "keywords": [
            "ইলিশ রসনা",
            "ব্যবসা",
            "টিসিবি"
        ],
        "last_scraped": "2024-10-07T15:43:34.793641",
        "source": "প্রথম আলো",
        "old": true,
        "author": "মাকসুদা আজীজ",
        "content": "সেপ্টেম্বর মাসের মাঝামাঝি, বর্ষা পেরিয়ে শরৎ এসেছে। সাধারণত বছরের এ সময়ে দেশের বাজারে ইলিশের জোগান বেড়ে যায়। এতে ব্যাপক হারে দাম কমে। আর ইলিশের জন্য ভোক্তাদের চাহিদাও থাকে বেশি। কিন্তু এবারের চিত্র ভিন্ন রকমের। যেমন গত বুধবার রাজধানীর অন্যতম পাইকারি বাজার কারওয়ান বাজারে গিয়ে দেখা যায়, গুটিকয়েক বিক্রেতা অল্প কিছু ইলিশ নিয়ে বসে আছেন, ক্রেতাও খুব কম। মাঝেমধ্যে দু-একজন ক্রেতা এলেও চড়া দাম শুনেই চলে যান।\nকারওয়ান বাজারে এক কেজির বেশি ওজনের ইলিশ ১ হাজার ২০০ থেকে ১ হাজার ৫০০ টাকায় বিক্রি হচ্ছে। খুচরা বাজারে এ ধরনের ইলিশের দাম ১ হাজার ৩০০ টাকা থেকে দেড় হাজার টাকার ওপরে। রাজধানীর অন্য বড় বাজারগুলোর মধ্যে মালিবাগ, শান্তিনগর ও তেজগাঁওয়ের কলমিলতা মার্কেটে বড় ইলিশের কেজি দেড় হাজার টাকার ওপরে। ১ কেজির নিচে, অর্থাৎ ৮০০ থেকে ৯০০ গ্রাম ওজনের ইলিশের পাইকারি দাম ৯০০ টাকা। খুচরা বাজারে সেই মাছ ১ হাজার থেকে ১ হাজার ২০০ টাকায় বিক্রি হচ্ছে।\nমগবাজার এলাকার বাসিন্দা রীতা হালদার গত বুধবার সকালে কারওয়ান বাজারে পাইকারি দামে ইলিশ কিনতে এসেছিলেন। এই দোকানে, ওই দোকানে অনেকক্ষণ ঘোরাফেরা করলেও কাঙ্ক্ষিত দামে আর ইলিশ কেনা হয়নি তাঁর। অগত্যা অন্য মাছ কিনে বাসায় ফিরলেন। যাওয়ার সময় বললেন, ইলিশের দাম এক সপ্তাহ আগেও কিছুটা কম ছিল। হঠাৎ দাম বেড়ে যাওয়ায় আর প্রিয় মাছটি কেনা যাচ্ছে না।\nসরকারি সংস্থা ট্রেডিং করপোরেশন অব বাংলাদেশের তথ্যানুযায়ী, বর্তমানে বাজারে গত বছরের এ সময়ের তুলনায় ইলিশের দাম ২১ দশমিক ৫৩ শতাংশ বেশি। কারওয়ান বাজারের মাছ বিক্রেতা মো. সুমন ইসলাম প্রথম আলোকে জানান, গত বছর এ সময়ে খুচরা পর্যায়ে ১ কেজির বেশি ওজনের ইলিশ ৯০০ টাকায় বিক্রি হয়েছিল। আর ১ কেজির কম ওজনের ইলিশের দাম ছিল ৬০০ টাকার মতো।\nখোঁজ নিয়ে জানা যায়, শুধু ঢাকার পাইকারি বাজারই নয়, দেশের সবচেয়ে বড় ইলিশের বাজার (ল্যান্ডিং স্টেশন) চাঁদপুর বড় স্টেশনের মাছঘাটেও এবার ইলিশের দাম তুলনামূলক বেশি। বুধবার সেখানেও প্রতি মণ ইলিশ ৪৬ হাজার টাকায় বিক্রি হয়েছে। সেই হিসাবে ১ কেজি ইলিশের দাম পড়ে ১ হাজার ১৫০ টাকা।\nজানতে চাইলে চাঁদপুর মৎস্য বণিক সমবায় সমিতির সভাপতি আবদুল বারী জমাদার প্রথম আলোকে বলেন, সাধারণত বছরের এ সময়ে চাঁদপুরে দৈনিক চার হাজার মণ ইলিশ ওঠে। কিন্তু এ বছর দৈনিক ৪০০ থেকে ৫০০ মণের বেশি ইলিশ উঠছে না।\nদেশে গত ২০১৯-২০ অর্থবছরে মোট ইলিশ উৎপাদিত হয়েছিল ৫ লাখ ৫০ হাজার টন, যা তার আগের অর্থবছরের তুলনায় ১৭ হাজার মেট্রিক টন বেশি। এখন পর্যন্ত মাছের জোগান তুলনামূলক কম হলেও মৎস্য সম্প্রসারণ অধিদপ্তর আশা করছে, এবার ইলিশের উৎপাদন বিগত বছরগুলোর চেয়ে বেশি হবে।\nজানতে চাইলে বাংলাদেশ মৎস্য গবেষণা ইনস্টিটিউটের মুখ্য বৈজ্ঞানিক কর্মকর্তা আনিস রহমান প্রথম আলোকে বলেন, এ মুহূর্তে ইলিশের উৎপাদন কম থাকার কারণ হচ্ছে এটি পূর্ণিমা ও অমাবস্যার মাঝামাঝি সময়। তাই এখন তুলনামূলক কম মাছ ধরা পড়ছে। তবে ২১ সেপ্টেম্বর একটি পূর্ণিমা রয়েছে। আশা করা যাচ্ছে, তখন ইলিশ আহরণ বাড়বে এবং বাজারেও দাম কমে আসবে।"
    },
    {
        "url": "https://www.prothomalo.com/business/economics/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%9F%E0%A7%8D%E0%A6%B0%E0%A6%BE%E0%A6%95%E0%A7%87-%E0%A6%95%E0%A6%BE%E0%A6%B2-%E0%A6%B0%E0%A7%8B%E0%A6%AC%E0%A6%AC%E0%A6%BE%E0%A6%B0-%E0%A6%A5%E0%A7%87%E0%A6%95%E0%A7%87-%E0%A6%AA%E0%A7%87%E0%A6%81%E0%A7%9F%E0%A6%BE%E0%A6%9C-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF-%E0%A6%B6%E0%A7%81%E0%A6%B0%E0%A7%81",
        "title": "টিসিবির ট্রাকে আজ রোববার থেকে পেঁয়াজ বিক্রি শুরু | প্রথম আলো",
        "meta_description": "সরকারি সংস্থা টিসিবির ট্রাকে প্রতি কেজি পেঁয়াজ ৩০ টাকায় বিক্রি করা হবে। একজন ক্রেতা সর্বোচ্চ ২ কেজি পেঁয়াজ কিনতে পারবেন।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-09%2F9f8a7f67-145b-4cf6-9a2c-cec388f9bc60%2Ftcb.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2021-09-19T10:22:00",
        "keywords": [
            "টিসিবি",
            "নিত্য পণ্য",
            "বাজার"
        ],
        "last_scraped": "2024-10-07T15:43:53.472574",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "আজ রোববার থেকে সরকারি সংস্থা ট্রেডিং করপোরেশন অব বাংলাদেশ (টিসিবি) ভ্রাম্যমাণ ট্রাকে পেঁয়াজও বিক্রি করবে। ৪ সেপ্টেম্বর থেকে শুরু হওয়া ২০২১-২২ অর্থবছরের তৃতীয় কিস্তিতে ভ্রাম্যমাণ ট্রাকে পণ্য বিক্রি কার্যক্রমে পেঁয়াজ বরাদ্দের কথা জানানো হয়েছিল। \nশনিবার এক সংবাদ বিজ্ঞপ্তির মাধ্যমে টিসিবি পেঁয়াজ বিক্রির তথ্যটি জানায়। এতে বলা হয়, প্রতি কেজি পেঁয়াজের দাম ৩০ টাকা রাখা হয়েছে। একজন ক্রেতা সর্বোচ্চ ২ কেজি পেঁয়াজ কিনতে পারবেন। প্রতি ট্রাকে ৩০০ থেকে ৬০০ কেজি আমদানি করা ভারতীয় পেঁয়াজ বরাদ্দ করা হবে।টিসিবির মুখপাত্র হুমায়ুন কবীর জানান, দুই বছর ধরে পেঁয়াজের দামের ঊর্ধ্বগতির অভিজ্ঞতার আলোকে স্থানীয় বাজার নিয়ন্ত্রণে টিসিবি প্রতিবছর সেপ্টেম্বর মাস থেকে ট্রাকে পণ্য বিক্রি কার্যক্রমে পেঁয়াজ যুক্ত করার নীতিগত সিদ্ধান্ত নিয়েছে।\nটিসিবির দেওয়া দৈনিক বাজারদর অনুযায়ী, আজ শনিবার ঢাকার বাজারে প্রতি কেজি দেশি পেঁয়াজ ৪২ থেকে ৪৫ টাকা ও ভারত থেকে আমদানি করা পেঁয়াজ ৩৮ থেকে ৪০ টাকায় বিক্রি হচ্ছে।রাজধানীর কারওয়ান বাজারে দেশি পেঁয়াজের প্রতি কেজির পাইকারি দর দেখা গেছে ৩৭ থেকে ৪০ টাকা। আর আমদানি করা ভারতীয় পেঁয়াজ পাইকারিতে ৩৬ টাকা করে বিক্রি হয়েছে।\nএদিকে ঢাকার শান্তিনগর, সিদ্ধেশ্বরী, নিউমার্কেট ও অনলাইনভিত্তিক খুচরা বাজারগুলোয় শনিবার প্রতি কেজি দেশি পেঁয়াজ ৫০ ও ভারতীয় পেঁয়াজ ৪০ টাকায় বিক্রি হতে দেখা যায়।"
    },
    {
        "url": "https://www.prothomalo.com/bangladesh/district/%E0%A6%B6%E0%A6%B0%E0%A7%80%E0%A6%B0%E0%A7%87-%E0%A6%9C%E0%A7%8B%E0%A6%B0-%E0%A6%AF%E0%A6%BE%E0%A6%B0-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%A4%E0%A6%BE%E0%A6%B0",
        "title": "‘শরীরে জোর যার, টিসিবির পণ্য তার’ | প্রথম আলো",
        "meta_description": "টিসিবির পরিবেশকেরা বলছে, বাজারে সয়াবিন তেল ও চিনির দাম বেড়ে যাওয়ায় এখন টিসিবির এই দুটি পণ্যের প্রতি ক্রেতার নজর বেশি। এ কারণে টিসিবির পণ্য কিনতে মানুষের হুড়োহুড়ি লেগেই থাকে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-09%2F5a986365-815d-426f-984b-cb5abb359eb3%2FThakurgaon_DH0597_20210920_Thakurgaon_TCB_02.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2021-09-20T18:56:00",
        "keywords": [
            "টিসিবি",
            "ঠাকুরগাঁও",
            "রংপুর বিভাগ"
        ],
        "last_scraped": "2024-10-07T15:44:16.155380",
        "source": "প্রথম আলো",
        "old": true,
        "author": "মজিবর রহমান খান\t",
        "content": "তপ্ত দুপুর। ঠাকুরগাঁও শহরের টাঙ্গন নদের পারের ‘অপরাজেয় ৭১’ এলাকায় একটি ট্রাক ঘিরে কয়েক শ মানুষের হুড়োহুড়ি–ধাক্কাধাক্কি। দূর থেকে দাঁড়িয়ে দেখছেন প্রবীণ এক দম্পতি। ট্রাকটিতে সুলভ মূল্যে ট্রেডিং করপোরেশন অব বাংলাদেশের (টিসিবি) পণ্য বিক্রি চলছে। কিছুতেই সেখানে ভিড়তে সাহস পেলেন না তাঁরা। কারণ, ভিড় ঠেলে সেখানে যাওয়ার মতো শরীরে শক্তি নেই।\nসোমবার বেলা একটার দিকে শহরের খালপাড়া মহল্লার আবদুর রহমান (৬৭) ও রওশন আরা (৫৮) দম্পতি জানালেন, টিসিবির ভ্রাম্যমাণ ট্রাক থেকে তেল, ডাল ও চিনি কিনবেন। দেরিতে গেলে আগাম স্লিপ পাওয়া যায় না। তাই ভোরে ওই জায়গায় যান, যাতে লাইনের প্রথম দিকে জায়গা পাওয়া যায়। লাইনের জায়গা দখল নিয়ে ফিরে যান বাড়ি। সকালে আবার ফিরে এসে ট্রাকের জন্য অপেক্ষা করতে শুরু করেন। রওশনের সঙ্গে যখন কথা হয়, তখন বেলা দেড়টা। টিসিবির ট্রাকটি সেখানে এসে পৌঁছায়। মানুষও ছুটে আসে। পরিবেশকের লোকজন সামাজিক দূরত্ব বজায় রেখে লাইনে দাঁড়ানোর জন্য নির্দেশনা দেন। তবে কে শোনে কার কথা, একজন আরেকজনের গায়ের ওপর হুমড়ি খেয়ে পড়ে। আগে থেকে জায়গা দখলে নেওয়া ও নতুন আসা ক্রেতাদের মধ্যে হাতাহাতি লেগে যায়। হাতাহাতির মধ্যে ধাক্কায় মাটিতে পড়ে যান মুন্সিপাড়া এলাকার জবেদা বেগম (৫৬)। পরিচিত ব্যক্তিরা তাঁকে জটলা থেকে সরিয়ে পাশে নিয়ে মাথায় পানি ঢেলে সুস্থ করে তোলার চেষ্টা করতে লাগলেন।\nঅবস্থা দেখে আবদুর রহমান ও রওশন জটলার মধ্যে দাঁড়িয়ে থাকার সাহস করলেন না। সরে এসে নিরাপদ দূরত্বে দাঁড়িয়ে তা দেখতে থাকেন। অবস্থা দেখে পরিবেশকের লোকজন স্লিপ দেওয়া বন্ধ করে দেন। পরে পুলিশ এসে পরিস্থিতি স্বাভাবিক করে। যাঁরা আগাম স্লিপ থেকে বঞ্চিত হয়েছেন, তাঁদের নাম বিক্রয় কর্মীদের লিখে নিতে বললেন পুলিশ সদস্যরা। তা দেখে পণ্য কিনতে আসা কলেজপাড়া মহল্লার বাসিন্দা মোমেনা বেগম (৫২) বলতে লাগলেন, নাম লিখে নেওয়া সান্ত্বনা পুরস্কার, আর কী। পরে বেলা আড়াইটার পর শুরু হয় পণ্য বিক্রি।\nক্রেতাদের লাইন থেকে দূরে দাঁড়িয়ে থাকতে দেখে এই প্রতিবেদক আবদুর রহমানের কাছে জানতে চান, পণ্য কিনেছেন কি না? জবাবে আবদুর রহমান ট্রাকের দিকে হাত দেখিয়ে বলেন, ওখান থেকে জিনিস কেনার উপায় আছে? পরে তিনি ছন্দ মিলিয়ে বলতে লাগলেন, শরীরে জোর আছে যার, টিসিবির পণ্য তার।\nআবদুর রহমান ও রওশন আরার মতো আগাম স্লিপ থেকে বঞ্চিত দুই শতাধিক নারী-পুরুষ তখনও এই এলাকা ছাড়েননি। সে সময় সাবেত্রী রায় (৫৭) প্রথম আলোকে জানান, সকাল সাতটার আগে এসেছেন। কারণ, দেরি করে এলে স্লিপ পাওয়া যায় না। আর ছয় ঘণ্টা অপেক্ষার পর যখন স্লিপ দেওয়ার সময় হলো, তখন লোকজনের হুড়োহুড়িতে বঞ্চিত হলেন তিনি। এ নিয়ে সাবেত্রীর ক্ষোভের শেষ নেই। তিনি বলেন, বাজারে সব জিনিসের দাম আগুন। এর মধ্যে যদি একটু কম দামে দুটি পণ্য কেনা যায়, তাতেই অনেক পাওয়া। তবে যা অবস্থা, তাতে সুস্থভাবে পণ্য কিনে বাড়ি ফিরতে পারব কি না, বলা মুশকিল।’\nএ সময় ছবি তুলতে গেলে এক নারী (৫৫) লাইন থেকে সরে যান। জানতে চাইলে নাম প্রকাশ না করে ওই নারী বলেন, ‘ভাই, এখান থেকে তেল-ডাল কিনতে এসেছি, এ ছবি যদি প্রকাশ পায়, তাহলে তো আত্মীয়স্বজন দেখে ফেলবে, লজ্জা লাগবে। কিন্তু বাজারে জিনিসপত্রের দাম এত বেশি যে এখান থেকে না নিয়ে উপায় নেই। ছবি পত্রিকায় দিয়েন না, ভাই।’\nকয়েকজন ক্রেতা বলেন, ‘এতটুকু বরাদ্দ নিয়ে আসা ঠিক হয় না। আমরা কত মানুষ। তাঁরা ছোট্ট ট্রাকে পণ্য নিয়ে এসে কয়েকজনকে দিয়ে বলে শেষ। তাহলে যাঁরা কষ্ট করছেন, লাইনে দাঁড়িয়ে পণ্য পান না, তাঁদের অপরাধ কী? তাঁরা কেন পাবে না?’\nটিসিবির পরিবেশক মেসার্স মুসলিমা ট্রেডার্স সূত্রে জানা গেছে, টিসিবির রংপুর কার্যালয় থেকে ট্রাকে বিক্রয়ের জন্য একেক দিন ভিন্ন ভিন্ন পরিমাণে পণ্য বরাদ্দ দেওয়া হয়। সোমবার তাদের ৫০০ কেজি চিনি, ৪৮০ লিটার সয়াবিন তেল, ৪০০ কেজি মসুরের ডাল ও ৪৮৫ কেজি পেঁয়াজ বরাদ্দ দেওয়া হয়। প্রতি কেজি চিনি ৫৫, মসুর ৫৫ ,সয়াবিন তেল প্রতি লিটার ১০০ ও পেঁয়াজ ৩০ টাকা কেজি দরে বিক্রি করছে।জেলা প্রশাসন সূত্রে জানা গেছে, ঠাকুরগাঁও শহর ও সদর উপজেলার বিভিন্ন জায়গায় চারজন পরিবেশকের (ডিলার) মাধ্যমে ট্রাকে করে পণ্য বিক্রয় করা হচ্ছে। একই স্থানে প্রতিদিন বিক্রি করা হলে অন্য এলাকার লোকজন এ সুবিধা পাবেন না, এ কথা মাথায় রেখে জেলা প্রশাসন বিক্রয়ের স্থান নির্ধারণ করে দেয়।\nটিসিবির পরিবেশকেরা বলছে, বাজারে সয়াবিন তেল ও চিনির দাম বেড়ে যাওয়ায় এখন টিসিবির এই দুটি পণ্যের প্রতি ক্রেতার নজর বেশি। বাজারে যেখানে পাঁচ লিটার সয়াবিন তেলের ক্যান বিক্রি হচ্ছে ৭১০ টাকায়, টিসিবির ট্রাকে সেটা মিলছে ৫০০ টাকায়। আর প্রতি কেজি চিনি ও মসুরের ডালে সাশ্রয় হচ্ছে ২৫ থেকে ৩০ টাকা। এ কারণে টিসিবির পণ্য কিনতে মানুষের হুড়োহুড়ি লেগেই থাকে।\nটিসিবির পরিবেশক মেসার্স মুসলিমা ট্রেডার্সের মুসলিম উদ্দিন বলেন, টিসিবি থেকে এক দিনে বিক্রয়ের জন্য যে পরিমাণ পণ্য বরাদ্দ দেওয়া হয়, তার তুলনায় কয়েকগুণ বেশি ক্রেতা আসছেন। এ কারণে ক্রেতাদের চাহিদা মেটাতে হিমশিম খেতে হয়। অনেক সময় অনাকাঙ্ক্ষিত ঘটনাও ঘটে। ডিলারদের বরাদ্দ বাড়িয়ে দিলে এই যন্ত্রণা কিছুটা কমতে পারে।\nটিসিবি রংপুর কার্যালয়ের উপ-ঊর্ধ্বতন কার্যনির্বাহী প্রতাপ কুমার বলেন, ‘প্রতিটি ট্রাকে কতটুকু পণ্য বরাদ্দ দেওয়া হবে, তা প্রধান কার্যালয় থেকে নির্ধারিত হয়। টিসিবির পণ্যের চাহিদা থাকলেও বরাদ্দ বাড়ানোর বিষয়টি আমাদের হাতে নেই।’\nটিসিবির ভ্রাম্যমাণ বিক্রয়কেন্দ্রের কার্যক্রম দেখভাল করেন ঠাকুরগাঁও জেলা প্রশাসনের নেজারত ডেপুটি কালেক্টর মো. আবদুল কাইয়ুম খান। যোগাযোগ করা হলে তিনি জানান, জেলায় টিসিবির পণ্যের যে পরিমাণ চাহিদা আছে, টিসিবির পণ্য কীভাবে সহজলভ্য করা যায়, সে বিষয়ে আলোচনা চলছে।"
    },
    {
        "url": "https://www.prothomalo.com/business/economics/%E0%A6%9F%E0%A7%8D%E0%A6%B0%E0%A6%BE%E0%A6%95-%E0%A6%A7%E0%A6%B0%E0%A7%8D%E0%A6%AE%E0%A6%98%E0%A6%9F%E0%A7%87-%E0%A6%AC%E0%A7%8D%E0%A6%AF%E0%A6%BE%E0%A6%B9%E0%A6%A4-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF-%E0%A6%95%E0%A6%BE%E0%A6%B0%E0%A7%8D%E0%A6%AF%E0%A6%95%E0%A7%8D%E0%A6%B0%E0%A6%AE",
        "title": "ট্রাক ধর্মঘটে ব্যাহত টিসিবির পণ্য বিক্রি কার্যক্রম | প্রথম আলো",
        "meta_description": "১৫ দফা দাবিতে আজ মঙ্গলবার ভোর ৬টা থেকে দেশজুড়ে শুরু হয়েছে ট্রাক ও কাভার্ড ভ্যান মালিক-শ্রমিক ঐক্য পরিষদের ধর্মঘট। ধর্মঘটের প্রথম দিনে ব্যবহৃত হচ্ছে সরকারি সংস্থা ট্রেডিং করপোরেশন অব বাংলাদেশের (টিসিবি) ট্রাক বিক্রি কার্যক্রম।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-01%2F2087bf8b-f89d-4005-a374-edaf66f1fe4d%2F8b598b09ca90d40f057d57cb1617c2f2_5aeb3009f2e64.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2021-09-21T15:44:00",
        "keywords": [
            "টিসিবি",
            "ধর্মঘট",
            "নিত্য পণ্য"
        ],
        "last_scraped": "2024-10-07T15:44:33.753696",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "১৫ দফা দাবিতে আজ মঙ্গলবার ভোর ৬টা থেকে দেশজুড়ে শুরু হয়েছে ট্রাক ও কাভার্ড ভ্যান মালিক-শ্রমিক ঐক্য পরিষদের ধর্মঘট। ধর্মঘটের প্রথম দিনে ব্যবহৃত হচ্ছে সরকারি সংস্থা ট্রেডিং করপোরেশন অব বাংলাদেশের (টিসিবি) ট্রাক বিক্রি কার্যক্রম।\nটিসিবির একাধিক ডিলারের সঙ্গে কথা বলে জানা যায়, ট্রাক পেতে সমস্যায় পড়ছেন তাঁরা, ফলে বেশির ভাগ জায়গায় সাময়িকভাবে বন্ধ রয়েছে বিক্রি।\nপ্রেসক্লাবে টিসিবির ডিলার দুলাল হোসেন মুঠোফোনে প্রথম আলোকে বলেন, ‘সকালে দেড় টনের একটি ট্রাক নিয়ে পণ্য সংগ্রহ করতে গিয়েছিলাম কিন্তু ট্রাক ও কাভার্ড ভ্যান মালিক-শ্রমিক ঐক্য পরিষদের কর্মীরা এসে ট্রাক ফিরিয়ে নিয়ে যান। পরে তিন হাজার টাকা দিয়ে একটি মিনিট্রাক ভাড়া করেছি, এতে দ্বিগুণ খরচ পড়ল।’গাজীপুর চৌরাস্তার ডিলার রাজ্জাক এন্টারপ্রাইজ জানায়, অনেক খুঁজেও ট্রাক না পেয়ে পণ্য নেওয়া থেকেই বিরত থাকতে হয়েছে।\n৪ সেপ্টেম্বর থেকে ২০২০-২১ অর্থবছরের তৃতীয় কিস্তিতে ভ্রাম্যমাণ ট্রাকে সারা দেশে পণ্য বিক্রি শুরু করে টিসিবি। এ দফায় ৩০০ ডিলারের মাধ্যমে বাজার মূল্য থেকে কম দামে সয়াবিন তেল, চিনি, মসুর ডাল ও পেঁয়াজ বিক্রি করছে সরকারি সংস্থাটি। টিসিবির মুখপাত্র হুমায়ুন কবির প্রথম আলোকে বলেন, প্রতি ট্রাকে প্রতিদিন ৪০০ ক্রেতা পণ্য কেনেন। ট্রাক ধর্মঘটের কারণে প্রতিদিন অন্তত ১ লাখ ২০ হাজার ক্রেতা পণ্য কেনা থেকে বঞ্চিত হবেন, যারা মূলত নিম্ন আয়ের মানুষ।\nমঙ্গলবার ভোর থেকে শুরু হওয়া ট্রাক ধর্মঘট চলবে বৃহস্পতিবার ভোর ছয়টা পর্যন্ত। বাংলাদেশ ট্রাক ড্রাইভারস ফেডারেশন সূত্রে জানা গেছে, ১৫ দফা দাবি আদায়ে আন্দোলন করছেন তারা। এর মধ্যে উল্লেখযোগ্য দাবি হলো মোটরযানমালিকদের ওপর আরোপিত অগ্রিম আয়কর কমানো, বর্ধিত আয়কর বাতিল, পুলিশের ঘুষ–বাণিজ্যসহ সব ধরনের হয়রানি বন্ধ, গাড়ির কাগজপত্র পরীক্ষার জন্য নির্দিষ্ট স্থান নির্ধারণ করা, ভারী মোটরযানচালকদের সহজ শর্তে ও সরকারি ফির বিনিময়ে অবিলম্বে ভারী ড্রাইভিং লাইসেন্স প্রদান।\nবাংলাদেশ ট্রাক ড্রাইভারস ফেডারেশন জানিয়েছে, অবিলম্বে দাবি মেনে না নিলে আরও কঠোর আন্দোলনে যাবে তারা।"
    },
    {
        "url": "https://www.prothomalo.com/bangladesh/%E0%A7%AA%E0%A7%AB-%E0%A6%9F%E0%A6%BE%E0%A6%95%E0%A6%BE-%E0%A6%95%E0%A7%87%E0%A6%9C%E0%A6%BF-%E0%A6%AA%E0%A7%87%E0%A6%81%E0%A7%9F%E0%A6%BE%E0%A6%9C%E0%A7%87%E0%A6%B0-%E0%A6%9C%E0%A6%A8%E0%A7%8D%E0%A6%AF-%E0%A6%B2%E0%A6%AE%E0%A7%8D%E0%A6%AC%E0%A6%BE-%E0%A6%B2%E0%A6%BE%E0%A6%87%E0%A6%A8",
        "title": "৪৫ টাকা কেজি পেঁয়াজের জন্য লম্বা লাইন | প্রথম আলো",
        "meta_description": "বাজারে ভালো মানের কোনো পেঁয়াজই প্রতি কেজি ১২০ টাকার নিচে নেই। সেখানে সরকারি বিপণন সংস্থা ট্রেডিং করপোরেশন অব বাংলাদেশ (টিসিবি) পেঁয়াজ বিক্রি করছে প্রতি কেজি ৪৫ টাকায়। ফলে দেশজুড়ে লাইন ধরে পেঁয়াজ কিনছেন মানুষ।",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2019-12-10T17:05:00",
        "keywords": [
            ""
        ],
        "last_scraped": "2024-10-07T15:44:50.868645",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "বাজারে ভালো মানের কোনো পেঁয়াজই প্রতি কেজি ১২০ টাকার নিচে নেই। সেখানে সরকারি বিপণন সংস্থা ট্রেডিং করপোরেশন অব বাংলাদেশ (টিসিবি) পেঁয়াজ বিক্রি করছে প্রতি কেজি ৪৫ টাকায়। ফলে দেশজুড়ে লাইন ধরে পেঁয়াজ কিনছেন মানুষ।\nঢাকা, রাজশাহী, খুলনা, সিলেট ও ময়মনসিংহে টিসিবির পেঁয়াজ বিক্রির ভ্রাম্যমাণ ট্রাকের পেছনে মানুষের দীর্ঘ লাইন দেখা যায়। পেঁয়াজ কিনতে যাওয়া মানুষের অনেককে দীর্ঘক্ষণ লাইনে দাঁড়িয়ে খালি হাতেও ফিরতে হয়েছে। কিছু জায়গায় লাইনে দাঁড়ানো মানুষের বদলে অনিয়ম করে অন্যদের পেঁয়াজ দেওয়া নিয়ে বচসাও হয়েছে।\nএদিকে বাজারে পেঁয়াজের দাম কমছে না। ঢাকায় এখন প্রতি কেজি দেশি পুরোনো পেঁয়াজ ২৪০ থেকে ২৫০ টাকা, মিয়ানমারের পেঁয়াজ ২০০ থেকে ২২০, মিসরীয় পেঁয়াজ ১৪০ থেকে ১৬০ ও চীনা পেঁয়াজ ১২০ থেকে ১৩০ টাকায় বিক্রি করতে দেখা যায়। ঢাকার বাজারে নতুন দেশি পেঁয়াজ এসেছে। অপরিপক্ব এসব পেঁয়াজ বিক্রি হচ্ছে প্রতি কেজি ১৮০ টাকার আশপাশে। টিসিবিরই হিসাবে বাজারে গত বছরের এ সময়ের তুলনায় এখন পেঁয়াজের দর ৫৩৬ শতাংশ বেশি।\nরাজশাহী নগরের সাহেববাজার জিরো পয়েন্টে টিসিবির পেঁয়াজ কিনতে বিকেল সাড়ে পাঁচটা পর্যন্ত দীর্ঘ লাইন দেখা যায়। পালা আসতে আসতে পেঁয়াজ শেষ হয়ে যাবে বলে দীর্ঘ সময় দাঁড়িয়ে থেকে চলে যেতে দেখা গেছে অনেককে।\nসোহেল মিয়া নামের এক ক্রেতা তালাইমারীতে এক ঘণ্টা দাঁড়িয়ে থেকে পেঁয়াজসহ অন্য পণ্য না পেয়ে সাহেববাজার জিরো পয়েন্টে গিয়ে লাইনে দাঁড়িয়ে ছিলেন। তিনি বলেন, তালাইমারীতে বিক্রি শেষ। তাই তিনি জিরো পয়েন্টের লাইনে দাঁড়িয়েছেন। কিন্তু সেখানেও লম্বা লাইন, না পাওয়ার আশঙ্কা রয়েছে।\nটিসিবির স্থানীয় কর্মচারীরা জানান, পেঁয়াজের মজুত ফুরিয়ে গেছে। তাই আজ বৃহস্পতিবার বিক্রি হবে না। কাল শুক্রবার পেঁয়াজ এনে শনিবার তা বিক্রি করা হবে।\nবাজারে দাম কমছে না। সবচেয়ে বেশি দর দেশি পেঁয়াজের, কেজি ২৪০-২৫০ টাকা। চীনা প্রতি কেজি ১২০-১৩০ টাকা।\nটিসিবি গত ২১ নভেম্বর খুলনায় পেঁয়াজ বিক্রি শুরু করে। এরপর থেকে প্রতিদিনই নগরের বিভিন্ন প্রান্ত থেকে আসা মানুষ টিসিবির ট্রাকের সামনে লাইনে দাঁড়াচ্ছেন।\nগতকাল নগরের ময়লাপোঁতা মোড়ে বেলা তিনটায় গিয়ে দেখা যায়, তখনো শ খানেক মানুষ দীর্ঘ লাইনে দাঁড়িয়ে। অনেকক্ষণ দাঁড়িয়ে থেকে একজন ক্রেতা এক কেজি পেঁয়াজ কিনতে পারছেন। আশরাফুল আলম নামের এক ক্রেতা বলেন, ‘দুই ঘণ্টা লম্বা লাইনে দাঁড়িয়ে এক কেজি পেঁয়াজ পেয়েছি।’\nসিলেট নগরে সাতটি জায়গায় পেঁয়াজ বিক্রি করছে টিসিবি। ক্রেতাদের অভিযোগ, মানুষ দীর্ঘ লাইনে দাঁড়িয়ে থাকলেও পরিবেশকেরা বিশৃঙ্খলভাবে পেঁয়াজ বিক্রি করছেন। জনপ্রতি সর্বোচ্চ দুই কেজি পেঁয়াজ দেওয়ার কথা থাকলেও পরিবেশকের পরিচিতদের চার-পাঁচ কেজি করে দেওয়া হচ্ছে।\nময়মনসিংহ শহরের কাচারিঘাট ও বাতিরকল এলাকায় বেলা সাড়ে তিনটার দিকেই পেঁয়াজ শেষ হয়ে যায়। কাচারিঘাট এলাকায় তসলিম মিয়া নামের একজন দীর্ঘক্ষণ অপেক্ষা করেও পেঁয়াজ কিনতে না পেরে বরাদ্দ আরও বাড়ানোর দাবি জানান।\nপ্রতি ট্রাকে টিসিবি এক হাজার কেজি পেঁয়াজ দেয়। একজন দুই কেজি করে নিতে পারেন। ফলে ৫০০ জনকে দেওয়ার পর পেঁয়াজ থাকে না। টিসিবির মুখপাত্র হুমায়ুন কবির প্রথম আলোকে বলেন, ঢাকায় গতকাল ৫৭টি ট্রাকে পেঁয়াজ বিক্রি হয়েছে, যা কয়েক দিন আগে ছিল ৫০টি। ঢাকার বাইরে বিভাগীয় শহর ও বেশির ভাগ জেলায় পেঁয়াজ বিক্রি করা হচ্ছে। আপাতত বরাদ্দ বাড়ানোর কোনো সিদ্ধান্ত নেই।\n[প্রতিবেদন তৈরিতে সংশ্লিষ্ট এলাকার প্রতিনিধিরা সহায়তা করেছেন]"
    },
    {
        "url": "https://www.prothomalo.com/business/%E2%80%98%E0%A6%AA%E0%A7%87%E0%A6%81%E0%A7%9F%E0%A6%BE%E0%A6%9C%E0%A7%87%E0%A6%B0-%E0%A6%AC%E0%A6%BF%E0%A6%AE%E0%A6%BE%E0%A6%A8%E0%A6%AD%E0%A6%BE%E0%A7%9C%E0%A6%BE-%E0%A6%95%E0%A7%87%E0%A6%9C%E0%A6%BF%E0%A6%A4%E0%A7%87-%E0%A7%A7%E0%A7%AB%E0%A7%A6-%E0%A6%9F%E0%A6%BE%E0%A6%95%E0%A6%BE%E2%80%99",
        "title": "'পেঁয়াজের বিমানভাড়া কেজিতে ১৫০ টাকা' | প্রথম আলো",
        "meta_description": "ঘাটতি মেটাতে উড়োজাহাজে করে পেঁয়াজ আমদানি করতে গিয়ে কেজি প্রতি ১৫০ টাকার মতো ভাড়া দিতে হয়েছে। এ তথ্য জানিয়ে বাণিজ্যমন্ত্রী টিপু মুনশি বলেছেন, মানুষের উপকারের জন্য সরকার এটা করেছে।",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2019-12-13T11:58:00",
        "keywords": [
            ""
        ],
        "last_scraped": "2024-10-07T15:45:07.951971",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "ঘাটতি মেটাতে উড়োজাহাজে করে পেঁয়াজ আমদানি করতে গিয়ে কেজি প্রতি ১৫০ টাকার মতো ভাড়া দিতে হয়েছে। এ তথ্য জানিয়ে বাণিজ্যমন্ত্রী টিপু মুনশি বলেছেন, মানুষের উপকারের জন্য সরকার এটা করেছে।আজ বৃহস্পতিবার রাজধানীর কারওয়ান বাজারে টিসিবি ভবনে বাংলাদেশ প্রতিযোগিতা কমিশন আয়োজিত এক আলোচনা সভায় মন্ত্রী এ তথ্য জানান। ব্যবসায়ী ও ক্রেতার সুবিধার জন্য বাজারে সুষ্ঠু প্রতিযোগিতা নিয়ে এ সভায় মূল প্রবন্ধ উপস্থাপন করেন বাংলাদেশ ব্যাংকের সাবেক গভর্নর মোহাম্মদ ফরাসউদ্দিন।প্রতিযোগিতা কমিশনের চেয়ারপারসন মো. মফিজুল ইসলামের সভাপতিত্বে অনুষ্ঠানে পরিকল্পনা কমিশনের সাধারণ অর্থনীতি বিভাগের সদস্য শামসুল আলম, বাণিজ্যসচিব মো. জাফর উদ্দীন, বাংলাদেশ শিল্প ও বণিক সমিতি ফেডারেশনের (এফবিসিসিআই) সভাপতি শেখ ফজলে ফাহিম এবং প্রতিযোগিতা কমিশনের সদস্য মো. আবদুর রউফ বক্তব্য দেন।\nপেঁয়াজ প্রসঙ্গে বাণিজ্যমন্ত্রী বলেন, ব্যবসায় মুনাফা কতটা করা যাবে, তার কোনো মানদণ্ড নেই। ২৯ সেপ্টেম্বর ভারত যখন পেঁয়াজ রপ্তানি বন্ধ করে দিল, সেদিন সন্ধ্যায় ঢাকার বাজারে পেঁয়াজের দাম দ্বিগুণ হয়ে যায়। এ পেঁয়াজ তো আমদানি হয়েছে আগে। তিনি বলেন, ‘ব্যবসায়ীরা সুযোগ নিয়েছে। তাঁদের যখন ধরা হয়, তারা বলেন, এখন সুযোগ পেয়েছেন বলে লাভ করেছেন। যখন লোকসান হয়, তখন তো কেউ খোঁজ নিতে আসে না।’\nবাণিজ্যমন্ত্রী মনে করেন, পেঁয়াজের দাম এমন একটা পর্যায়ে থাকা উচিত, যেখানে কৃষকের লোকসান হবে না। মানুষেরও ক্রয় ক্ষমতার মধ্যে থাকবে। এ জন্য প্রতিযোগিতা কমিশনের কাজ করার আছে বলে তিনি উল্লেখ করেন।\nবাণিজ্যমন্ত্রী জানান, বাজারে প্রচুর পেঁয়াজ আসতে শুরু করেছে। এতে দামও কমছে।\nআলোচনা সভায় মোহাম্মদ ফরাসউদ্দিন দেশে মূল্যস্ফীতির চারটি ঘটনার কথা উল্লেখ করেন। একটি হলো, ১৯৭৩ থেকে ১৯৭৫ সালে। তিনি বলেন, ওই সময় সমস্যাসংকুল বৈশ্বিক অর্থনীতির কারণে মূল্যস্ফীতি বেড়েছিল। দ্বিতীয়টি হলো ২০০৭ সালে। ওই সময় খাদ্য পরিস্থিতি সম্পর্কে তত্ত্বাবধায়ক সরকার আগাম বিচার-বিশ্লেষণ করতে পারেনি। ফলে ১১-১২ শতাংশ মূল্যস্ফীতি হয়ে যায়।\nবাংলাদেশ ব্যাংকের সাবেক গভর্নর মোহাম্মদ ফরাসউদ্দিন ২০১১ সালে শেয়ারবাজারে শেয়ারের মূল্যবৃদ্ধিকে একটি মূল্যস্ফীতির ঘটনা উল্লেখ করে বলেন, ‘একটি সরকারি প্রতিষ্ঠান, যেখানে আমি কাজ করেছি, তারা পুঁজিবাজার সম্পর্কে বেশ অজ্ঞতার পরিচয় দিয়ে, সেটাকে নিয়ন্ত্রণ না করার ফলে শেয়ারবাজার রমরমা হয়ে যায়।’\nফরাসউদ্দিন আশা প্রকাশ করেন এবং প্রার্থনা করেন যে, এবার যেন মূল্যস্ফীতি ততটা বেড়ে না যায়।\nশামসুল আলম এবারের পেঁয়াজের মূল্যবৃদ্ধির ঘটনা তথ্যের ঘাটতির জন্য হয়েছে বলে উল্লেখ করেন। তিনি বলেন, পেঁয়াজের উৎপাদন ১৮ লাখ টনের বেশি হবে না। পেঁয়াজের আমদানিকারক ২৫০ থেকে ৩২০ জন। এত লোক মিলে সিন্ডিকেট করা যায় না।\nএবার কৃষি সম্প্রসারণ অধিদপ্তর বলেছে, পেঁয়াজের উৎপাদন ২৩ লাখ ৩০ হাজার টন। অন্যদিকে পরিসংখ্যান ব্যুরো বলেছে, উৎপাদন ১৮ লাখ টন।"
    },
    {
        "url": "https://www.prothomalo.com/business/%E0%A6%AA%E0%A7%87%E0%A6%81%E0%A7%9F%E0%A6%BE%E0%A6%9C%E0%A7%87%E0%A6%B0-%E0%A6%A6%E0%A6%BE%E0%A6%AE-%E0%A6%95%E0%A6%AE%E0%A6%BE%E0%A6%B2-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF",
        "title": "পেঁয়াজের দাম কমাল টিসিবি | প্রথম আলো",
        "meta_description": "পেঁয়াজের দাম কমিয়েছে সরকারি বিপণন সংস্থা ট্রেডিং করপোরেশন অব বাংলাদেশ (টিসিবি)। আগামীকাল সোমবার থেকে সংস্থাটি কেজিপ্রতি ৩৫ টাকা দরে পেঁয়াজ বিক্রি করবে। এত দিন কেজিতে ৪৫ টাকা দরে পেঁয়াজ বিক্রি করা হচ্ছিল।",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2019-12-28T10:00:00",
        "keywords": [
            ""
        ],
        "last_scraped": "2024-10-07T15:45:30.788098",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "পেঁয়াজের দাম কমিয়েছে সরকারি বিপণন সংস্থা ট্রেডিং করপোরেশন অব বাংলাদেশ (টিসিবি)। আগামীকাল সোমবার থেকে সংস্থাটি কেজিপ্রতি ৩৫ টাকা দরে পেঁয়াজ বিক্রি করবে। এত দিন কেজিতে ৪৫ টাকা দরে পেঁয়াজ বিক্রি করা হচ্ছিল।আজ রোববার টিসিবির এক বিজ্ঞপ্তিতে এই তথ্য জানানো হয়। বিজ্ঞপ্তিতে বলা হয়েছে, বাজার পরিস্থিতি পর্যালোচনা করে এই সিদ্ধান্ত নেওয়া হয়েছে।\nবাজারে পেঁয়াজের দাম ব্যাপকভাবে বেড়ে যাওয়ায় সরকার টিসিবির মাধ্যমে পেঁয়াজ বিক্রি শুরু করে। এখন পেঁয়াজের দাম অনেকটা কমে এসেছে। বিদেশি বড় পেঁয়াজ মিলছে প্রতি কেজি ৭০ থেকে ৮০ টাকায়। এই পেঁয়াজই কিছুদিন আগে কেজিপ্রতি ১২০ টাকার বেশি ছিল। আর দেশি পেঁয়াজ বিক্রি হচ্ছিল কেজিপ্রতি ২২০ টাকার বেশি দামে। বাজারে দাম কমায় কয়েক দিন ধরে টিসিবির ভ্রাম্যমাণ ট্রাকের সামনে ক্রেতাদের ভিড় কমে গিয়েছিল।\nটিসিবির মুখপাত্র হুমায়ুন কবির জানান, ঢাকায় এখন ৫০টি ট্রাকে পেঁয়াজ বিক্রি করছে টিসিবির পরিবেশকেরা। আর বিভাগীয় শহরগুলোতে ৫ থেকে ১০টি করে এবং জেলা শহরে এক থেকে দুটি ট্রাকে করে টিসিবির পেঁয়াজ বিক্রি করা হচ্ছে। পেঁয়াজের দাম স্বাভাবিক পর্যায়ে না আসা পর্যন্ত টিসিবি পেঁয়াজ বিক্রি চালিয়ে যাবে বলে জানান তিনি।"
    },
    {
        "url": "https://www.prothomalo.com/bangladesh/district/%E0%A6%AA%E0%A7%87%E0%A6%81%E0%A7%9F%E0%A6%BE%E0%A6%9C%E0%A7%87%E0%A6%B0-%E0%A6%A6%E0%A6%BE%E0%A6%AE-%E0%A6%AC%E0%A6%BE%E0%A7%9C%E0%A6%9B%E0%A7%87-%E0%A6%AC%E0%A6%B0%E0%A6%BF%E0%A6%B6%E0%A6%BE%E0%A6%B2%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%9F%E0%A7%8D%E0%A6%B0%E0%A6%BE%E0%A6%95%E0%A7%87%E0%A6%B0-%E0%A6%AA%E0%A7%87%E0%A6%9B%E0%A6%A8%E0%A7%87",
        "title": "পেঁয়াজের দাম বাড়ছে, বরিশালে টিসিবির ট্রাকের পেছনে ক্রেতাদের লাইন | প্রথম আলো",
        "meta_description": "মাঝে পেঁয়াজের দাম পড়তির দিকে যাওয়ায় সরকারি বিপণন সংস্থা সংস্থার (টিসিবি) ভ্রাম্যমাণ পেঁয়াজ বিক্রির ট্রাকের পেছনে ক্রেতাদের লাইন ছিল না বললেই চলে। বলতে গেলে ট্রাকের বিক্রেতাদের অলস বসে থাকতে দেখা যেত নগরের বিভিন্ন সড়কের মোড়ে। আর এক কেজির স্থলে অনেকে ৮-১০ কেজি করেও পেঁয়াজ কেনার সুযোগ পেতেন। কিন্তু পেঁয়াজের মূল্য হঠাৎ করে বেড়ে যাওয়ায় সেই দৃশ্যপট হঠাৎই বদলে গেছে। গত কয়েক দিন ধরে ভ্রাম্যমাণ পেঁয়াজ বিক",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2020-01-06T15:20:00",
        "keywords": [
            ""
        ],
        "last_scraped": "2024-10-07T15:45:53.748148",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "মাঝে পেঁয়াজের দাম পড়তির দিকে যাওয়ায় সরকারি বিপণন সংস্থা সংস্থার (টিসিবি) ভ্রাম্যমাণ পেঁয়াজ বিক্রির ট্রাকের পেছনে ক্রেতাদের লাইন ছিল না বললেই চলে। বলতে গেলে ট্রাকের বিক্রেতাদের অলস বসে থাকতে দেখা যেত নগরের বিভিন্ন সড়কের মোড়ে। আর এক কেজির স্থলে অনেকে ৮-১০ কেজি করেও পেঁয়াজ কেনার সুযোগ পেতেন। কিন্তু পেঁয়াজের মূল্য হঠাৎ করে বেড়ে যাওয়ায় সেই দৃশ্যপট হঠাৎই বদলে গেছে। গত কয়েক দিন ধরে ভ্রাম্যমাণ পেঁয়াজ বিক্রির ট্রাকের পেছনে সকাল থেকেই ক্রেতাদের দীর্ঘ লাইন দেখা যাচ্ছে।\nটিসিবির বরিশাল কার্যালয়ের কর্মকর্তারা বলছেন, শুরুতে পাঁচটি ট্রাকে প্রতিদিন পাঁচ মেট্রিক টন করে পেঁয়াজ নগরের বিভিন্ন এলাকায় বিক্রি হতো। দাম পড়ে যাওয়ার পর সরবরাহ কমিয়ে ছয়টি ট্রাকে তিন মেট্রিক টন করে পেঁয়াজ বিক্রির কার্যক্রম অব্যাহত রাখা হয়েছিল। কিন্তু এখন আবার ক্রেতাদের চাহিদা বেড়ে যাওয়ায় ট্রাকের সংখ্যা বাড়িয়ে সাতটি করা হয়েছে। প্রতিটি ট্রাকে এক মেট্রিক টন (এক হাজার কেজি) করে পেঁয়াজ সরবরাহ করা হচ্ছে। আর ক্রেতাদের চাহিদাও এখন অনেক। ৩৫ টাকা দরে পেঁয়াজ কেনার জন্য দীর্ঘ লাইন থাকছে প্রতিটি ট্রাকের পেছনে।\nবরিশালসহ দক্ষিণাঞ্চলের খুচরা বাজারে দেশি পেঁয়াজের দাম গত তিন দিন ধরে বেড়ে ২০০ টাকায় উঠেছে। গত কয়েক দিনের বৈরী আবহাওয়ায় পেঁয়াজসহ বিভিন্ন রবি ফসল ক্ষতিগ্রস্ত হওয়ার অজুহাতে দক্ষিণাঞ্চলের পাইকারি ও খুচরা বাজারে পেঁয়াজের মূল্য বৃদ্ধি অব্যাহত আছে।\nআজ সোমবার নগরের বিভিন্ন খুচরা বাজার ঘুরে দেখা যায়, খুচরা বাজারে দেশি পেঁয়াজ বিক্রি হচ্ছে ২০০ টাকা কেজি দরে। অথচ গত বৃষ্টির আগে পাইকারি বাজারে দেশি পেঁয়াজ ১১০ টাকা কেজি দরে বিক্রি হয়েছে। আর খুচরা বাজারে তার মূল্য ছিল ১৩০ টাকা। খুচরা বিক্রেতাদের দাবি, তাঁরা বেশি দামে কিনে শতকরা ১০ টাকা লাভে পেঁয়াজ বিক্রি করছেন।\nঅপরদিকে পাইকারি বাজারের বিক্রেতাদের দাবি, গত কয়েক দিনের বৈরী আবহাওয়ায় মোকামে পেঁয়াজ না থাকায় সেখানেই দাম বাড়ানো হয়েছে। উপরন্তু অসময়ের বৃষ্টিপাতে কৃষকেরা জমি থেকে পেঁয়াজও তুলতে পারছেন না। ফলে মাঠে প্রচুর পেঁয়াজ যেমন নষ্ট হওয়ার আশঙ্কা বাড়ছে, তেমনি মোকামে পেঁয়াজের আমদানিও কমছে। ফলে দাম বাড়াচ্ছে মোকামের ব্যবসায়ীরা। আর এর প্রভাব পড়ছে খুচরা বাজারে।\nক্রেতারা বলছেন, হঠাৎ করে পেঁয়াজের দাম বৃদ্ধি পাওয়ায় আবার তাঁরা টিসিবির পেঁয়াজ নিতে আগ্রহ দেখাচ্ছেন। তা ছাড়া টিসিবির বর্তমান পেঁয়াজের মানও আগের চেয়ে ভালো।\nগত এক মাসে টিসিবি বরিশালসহ দক্ষিণাঞ্চলের ৮টি জেলায় প্রায় ২০০ মেট্রিক টন পেঁয়াজ বিক্রি করেছে। প্রথমে ৪৫ টাকা ও পরে ৩৫ টাকা কেজি দরে এসব পেঁয়াজ নিম্নবিত্ত ও নিম্নমধ্যবিত্ত পরিবারগুলোর মধ্যে স্বস্তি আনে। হেনারা বেগম নামে নগরের দক্ষিণ আরেকান্দা এলাকার এক নারী বলেন, ‘সকাল থেকেই অনেক ক্রেতার ভিড়। অনেকক্ষণ অপেক্ষার পর এক কেজি পেঁয়াজ কিনতে পেরেছি। এতেই খুশি।’\nটিসিবি সূত্র বলছে, দেশের পেঁয়াজের বাজার অস্থিতিশীল হওয়ার পর গত ২০ নভেম্বর থেকে বরিশাল নগরে ৪৫ টাকা কেজি দরে পেঁয়াজ বিক্রি শুরু করে টিসিবি। তবে ওই সময় মাত্র ১০ মেট্রিক টন পেঁয়াজের বরাদ্দ পাওয়ায় তা দুই দিনেই বিক্রি হয়ে যায়। এরপর গত ১ ডিসেম্বর থেকে পুনরায় নগরের পাঁচটি স্থানে পাঁচটি ট্রাকের মাধ্যমে পেঁয়াজ বিক্রির কার্যক্রম পুনরায় শুরু করে টিসিবি। এরপর পেঁয়াজের বাজার স্থিতিশীল হলে দাম কমিয়ে ৩৫ টাকা কেজি দরে পেঁয়াজ বিক্রি অব্যাহত রাখে টিসিবি।\nজানতে চাইলে টিসিবির বরিশাল কার্যালয়ের প্রধান মো. আনিসুর রহমান প্রথম আলোকে বলেন, টিসিবির পেঁয়াজের চাহিদা কমে যাওয়ায় নগরে এত দিন ছয়টি ট্রাকে ৩ টন করেও পেঁয়াজ বিক্রি করা হতো। এখন বাজারে দাম বৃদ্ধি পাওয়ায় টিসিবির পেঁয়াজের চাহিদা বেড়েছে।"
    },
    {
        "url": "https://www.prothomalo.com/bangladesh/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%9C%E0%A6%AC%E0%A7%8D%E0%A6%A6-%E0%A6%AA%E0%A7%87%E0%A6%81%E0%A7%9F%E0%A6%BE%E0%A6%9C-%E0%A6%A8%E0%A6%BF%E0%A6%B2%E0%A6%BE%E0%A6%AE%E0%A7%87-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF%E0%A6%B0-%E0%A6%A8%E0%A6%BF%E0%A6%B0%E0%A7%8D%E0%A6%A6%E0%A7%87%E0%A6%B6",
        "title": "টিসিবির জব্দ পেঁয়াজ নিলামে বিক্রির নির্দেশ | প্রথম আলো",
        "meta_description": "টিসিবির জব্দ করা সেই পেঁয়াজ প্রকাশ্য নিলামের মাধ্যমে বিক্রি করে সেই টাকা রাষ্ট্রীয় কোষাগারে জমা দেওয়ার নির্দেশ দিয়েছেন আদালত। আজ বুধবার ঢাকার ভারপ্রাপ্ত চিফ মেট্রোপলিটন ম্যাজিস্ট্রেট (সিএমএম) মো. কায়সারুল ইসলাম এই আদেশ দেন। রাজধানীর কারওয়ান বাজারের সিটি করপোরেশনের পাকা মার্কেটের পশ্চিম পাশ থেকে ট্রাকভর্তি টিসিবির ১ হাজার ৩৬৪ কেজি পেঁয়াজ জব্দ করে র‍্যাব।",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2020-02-19T21:18:00",
        "keywords": [
            "বিচার"
        ],
        "last_scraped": "2024-10-07T15:46:18.292770",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "ট্রেডিং করপোরেশন অব বাংলাদেশের (টিসিবি) কাছ থেকে নেওয়া ১ হাজার ৩৬৪ কেজি পেঁয়াজ কালোবাজারে বিক্রির সময় গত শুক্রবার রাতে ধরে র‍্যাপিড অ্যাকশন ব্যাটালিয়ন (র‍্যাব)। গ্রেপ্তার করা হয় ঠিকাদারসহ দুই ব্যক্তিকে। তাঁরা হলেন ঠিকাদার আসাদুজ্জামান ও তাঁর সহযোগী হ‌ুমায়ূন কবির।\nটিসিবির জব্দ করা সেই পেঁয়াজ প্রকাশ্যে নিলামের মাধ্যমে বিক্রি করে সেই টাকা রাষ্ট্রীয় কোষাগারে জমা দেওয়ার নির্দেশ দিয়েছেন আদালত। আজ বুধবার ঢাকার ভারপ্রাপ্ত চিফ মেট্রোপলিটন ম্যাজিস্ট্রেট (সিএমএম) মো. কায়সারুল ইসলাম এই আদেশ দেন।\nরাজধানীর কারওয়ান বাজারের সিটি করপোরেশনের পাকা মার্কেটের পশ্চিম পাশ থেকে ট্রাকভর্তি টিসিবির ১ হাজার ৩৬৪ কেজি পেঁয়াজ জব্দ করে র‍্যাব। এ ঘটনায় র‍্যাব-২–এর পুলিশ পরিদর্শক মো. ইকবাল হোসেন বাদী হয়ে বিশেষ ক্ষমতা আইনে তিনজনের নাম উল্লেখ করে তেজগাঁও থানায় মামলা করেন।\nমামলার এজাহারে বলা হয়, স্বল্প আয়ের মানুষদের মধ্যে পেঁয়াজ, চাল, আটা, তেল, চিনি রেশনিংয়ের মাধ্যমে নির্ধারিত পয়েন্টে বিক্রি করার জন্য কিছু ঠিকাদার নিয়োগ করেছে সরকার। কিন্তু কিছু কুচক্রী অসাধু মজুতদার বেশ কিছুদিন ধরে টিসিবির নির্ধারিত পণ্য সরকারি গুদাম থেকে তুলে তা খোলাবাজারে বিক্রি করছিল না। বরং বিভিন্ন আড়তদারের মাধ্যমে টিসিবির পণ্য মজুত করে চড়া দামে বিক্রি করে আসছিল। টিসিবির পেঁয়াজ খোলাবাজারে বিক্রি না করে বাজার অস্থিতিশীল করার জন্য তা মজুত রাখে। র‍্যাবসহ বিভিন্ন গোয়েন্দা সংস্থার ব্যাপক নজরদারি ও তদারকির ফলে মজুতদার ও কালোবাজারের চক্রটি টিসিবি থেকে পেঁয়াজ তুলেও তা বিক্রি করার সুযোগ পাচ্ছিল না।\nমামলায় ইকবাল হোসেন বলেন, ১৩ ফেব্রুয়ারি রাত ১১টার সময় জানতে পারেন, কারওয়ান বাজারে ট্রাকভর্তি পেঁয়াজ নিয়ে দুই থেকে তিনজন ব্যক্তি অবস্থান করছেন। ট্রাকে থাকা পেঁয়াজ বিক্রি করার চেষ্টা করছেন। তখন র‍্যাব সদস্যরা সেখানে উপস্থিত হয়ে ট্রাকের চালকের সিটের পাশে দুজনকে দেখতে পান। এই পেঁয়াজ কোথা থেকে এসেছে, জিজ্ঞাসা করার সঙ্গে সঙ্গে পেঁয়াজভর্তি ট্রাকের চালক জসীম পালিয়ে যান। ট্রাকে থাকা দুজনকে জিজ্ঞাসাবাদ করে জানতে পারেন, টিসিবির গুদাম থেকে মেসার্স পিয়ার এন্টারপ্রাইজ ওই পেঁয়াজ আনে। সচিবালয়ের সামনে ওই পেঁয়াজ খোলাবাজারে বিক্রি করার কথা ছিল।\nমামলার তদন্ত কর্মকর্তা তেজগাঁও থানার উপপরিদর্শক (এসআই) দেওয়ান মোহাম্মদ সবুর প্রথম আলোকে বলেন, টিসিবির পেঁয়াজ খোলাবাজারে বিক্রি না করে তা কালোবাজারে বিক্রির চেষ্টা করেন মেসার্স পিয়ার এন্টারপ্রাইজের মালিক আসাদুজ্জামান এবং তাঁর সহযোগী হ‌ুমায়ূন কবির। তাঁদের ১৫ ফেব্রুয়ারি ঢাকার সিএমএম আদালতে হাজির করা হয়। আদালত তাঁদের কারাগারে পাঠানোর আদেশ দেন।এসআই জানান, টিসিবির জব্দ করা ১ হাজার ৩৬৪ কেজি পেঁয়াজ রাখা হয়েছে তেজগাঁও থানায়। মামলার আসামি পলাতক ট্রাকচালক জসীমকে গ্রেপ্তারের চেষ্টা চলছে।"
    },
    {
        "url": "https://www.prothomalo.com/business/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%A1%E0%A6%BE%E0%A6%B2-%E0%A6%9A%E0%A6%BF%E0%A6%A8%E0%A6%BF-%E0%A7%AB%E0%A7%A6-%E0%A6%9F%E0%A6%BE%E0%A6%95%E0%A6%BE-%E0%A6%95%E0%A7%87%E0%A6%9C%E0%A6%BF%E0%A6%A4%E0%A7%87",
        "title": "টিসিবির ডাল-চিনি ৫০ টাকা কেজিতে | প্রথম আলো",
        "meta_description": "টিসিবি আজ মঙ্গলবার এক বিজ্ঞপ্তিতে জানিয়েছে, তারা প্রতি কেজি চিনি ৫০ টাকা, মসুল ডাল ৫০ টাকা ও সয়াবিন তেল লিটারপ্রতি ৮০ টাকা দরে বিক্রি করবে",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2020-03-31T17:50:00",
        "keywords": [
            ""
        ],
        "last_scraped": "2024-10-07T15:46:40.978360",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "সরকারি বিপণন সংস্থা ট্রেডিং করপোরেশন অব বাংলাদেশ (টিসিবি) পবিত্র রমজান মাস উপলক্ষে তিনটি নিত্যপ্রয়োজনীয় পণ্য বিক্রি করবে। আগামীকাল বুধবার থেকে ঢাকাসহ সারা দেশে এই কার্যক্রম শুরু হবে।টিসিবি আজ মঙ্গলবার এক বিজ্ঞপ্তিতে জানিয়েছে, তারা প্রতি কেজি চিনি ৫০ টাকা, মসুর ডাল ৫০ টাকা ও সয়াবিন তেল লিটারপ্রতি ৮০ টাকা দরে বিক্রি করবে। বাজারে এখন চিনি ৬৫-৭০ টাকা, মোটা ও মাঝারি দানার মসুর ডাল ৭০-৮০ টাকা ও বোতলজাত সয়াবিন তেল ১০০-১০৮ টাকা লিটার দরে বিক্রি হয়।\nঢাকায় ৫০টি, চট্টগ্রামে ১৬টি, অন্যান্য বিভাগীয় শহরে ১০টি ও জেলা সদরে ৪টি করে ভ্রাম্যমাণ ট্রাকে এসব পণ্য পাওয়া যাবে। প্রতি জন ৪ কেজি চিনি, ২ কেজি ডাল ও ৫ লিটার সয়াবিন তেল কিনতে পারবেন। এ কার্যক্রম চলবে ২০ মে পর্যন্ত।\nপণ্য বিক্রি নিয়ে কোনো তথ্যের জন্য ০২-৮৮৯১৬৪৮ নম্বরে যোগাযোগ করতে বলা হয়েছে।"
    },
    {
        "url": "https://www.prothomalo.com/business/%E0%A6%AE%E0%A7%81%E0%A6%9C%E0%A6%BF%E0%A6%AC-%E0%A6%AC%E0%A6%B0%E0%A7%8D%E0%A6%B7-%E0%A6%89%E0%A6%AA%E0%A6%B2%E0%A6%95%E0%A7%8D%E0%A6%B7%E0%A7%87-%E0%A6%96%E0%A7%81%E0%A6%B2%E0%A6%A8%E0%A6%BE%E0%A7%9F-%E0%A7%A7%E0%A7%AE%E0%A6%9F%E0%A6%BF-%E0%A6%AA%E0%A7%9F%E0%A7%87%E0%A6%A8%E0%A7%8D%E0%A6%9F%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0",
        "title": "মুজিব বর্ষ উপলক্ষে খুলনায় ১৮টি পয়েন্টে টিসিবির পণ্য বিক্রি শুরু | প্রথম আলো",
        "meta_description": "মুজিব বর্ষ উপলক্ষে খুলনা শহরের ১৮টি পয়েন্টে আজ মঙ্গলবার থেকে ট্রাকে করে টিসিবির পণ্য বিক্রি শুরু হয়েছে। প্রথম দিনেই ক্রেতাদের ব্যাপক সাড়া মিলেছে। অনেকেই কাঙ্ক্ষিত পণ্য কিনতে না পেরে খালি হাতে ঘরে ফিরেছেন। এ কর্মসূচি চলবে ৩১ মার্চ পর্যন্ত।",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2020-04-10T15:14:00",
        "keywords": [
            ""
        ],
        "last_scraped": "2024-10-07T15:46:56.446550",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "মুজিব বর্ষ উপলক্ষে খুলনা শহরের ১৮টি পয়েন্টে আজ মঙ্গলবার থেকে ট্রাকে করে টিসিবির পণ্য বিক্রি শুরু হয়েছে। প্রথম দিনেই ক্রেতাদের ব্যাপক সাড়া মিলেছে। অনেকেই আবার কাঙ্ক্ষিত পণ্য না পেয়ে খালি হাতে ফিরেছেন।ট্রেডিং করপোরেশন অব বাংলাদেশ (টিসিবি) খুলনা কার্যালয় সূত্র জানায়, প্রতি কেজি চিনি ও মসুর ডাল ৫০ টাকা, প্রতি লিটার বসুন্ধরা সয়াবিন তেল ৮০ টাকা এবং পেঁয়াজ ৩৫ টাকা কেজিতে বিক্রি করা হচ্ছে। ১৮টি ট্রাকের প্রতিটিতে প্রতিদিন ৬৫০ কেজি চিনি, ১০০ কেজি ডাল, ৫০০ কেজি পেঁয়াজ ও ১ হাজার লিটার তেল নেওয়া হচ্ছে। মুজিব বর্ষ উপলক্ষে টিসিবির নেওয়া এ কর্মসূচি চলবে ৩১ মার্চ পর্যন্ত। এরপর ১ এপ্রিল থেকে পবিত্র রমজান পর্যন্ত কার্যক্রমের অংশ হিসেবে নিয়মিত বিক্রি চলবে। একজন ক্রেতা সর্বোচ্চ পাঁচ লিটার সয়াবিন তেল, চার কেজি চিনি ও দুই কেজি মসুর ডাল কিনতে পারবেন।\nসূত্রটি জানায়, নগরের ময়লাপোতা মোড়, গল্লামারীর মোড়, পাওয়ার হাউস মোড়, রূপসা ট্রাফিক মোড়, টুটপাড়া কবরখানা মোড়, জেলা প্রশাসকের কার্যালয়ের সামনে, কেডিএ নিউমার্কেট চত্বর, বয়রা বাজার মোড়, বৈকালী বাজার মোড়, লবণচরা বান্দা বাজার, পিটিআই মোড়, জাতিসংঘ পার্কের কাকলি বাগের সামনে, মহসীন কলেজ মোড়, খালিশপুর জুট মিল চত্বর, দৌলতপুর মীনাক্ষীর সামনে, ফুলবাড়ি গেট মোড়, শিরোমণি বাজার এবং ফুলতলা বাজারে টিসিবির পণ্য বিক্রি চলছে। এ ছাড়া প্রতিদিন সকাল ১০টা থেকে বেলা দেড়টা পর্যন্ত নগরের শিববাড়ি মোড়ে অবস্থিত টিসিবির আঞ্চলিক কার্যালয়ের বিক্রয়কেন্দ্র থেকে এসব পণ্য পাওয়া যাচ্ছে।\nবেলা দেড়টার দিকে নগরের জাতিসংঘ পার্কের পাশে কাকলি বাগ এলাকায় গিয়ে দেখা যায়, টিসিবির ট্রাকের সামনে ক্রেতাদের ভিড়। নিম্নমধ্যবিত্ত ও মধ্যবিত্ত শ্রেণির মানুষ টিসিবির পণ্য কিনছেন। ট্রাক থেকে অনেকে বেশি করে তেল কিনছেন। ক্রেতাদের লাইনের বাইরে থেকে পণ্য দেওয়ায় ডিলারের সঙ্গে ক্রেতাদের কথা-কাটাকাটি হতেও দেখা যায়।\nনগরের মিস্ত্রিপাড়া এলাকার মশিউর রহমান নামের এক ক্রেতা বলেন, পণ্যের মান খুব ভালো, দামও কম। ৫ লিটার তেল বিক্রি হচ্ছে ৪০০ টাকায়, বাজারে যার দাম কমপক্ষে ৫২০ টাকা। চিনির দামও বাজারের চেয়ে অন্তত ১৫ টাকা এবং মসুর ডালের দাম অন্তত ২০ টাকা কম। তবে ডিলার শৃঙ্খলা মেনে পণ্য দিচ্ছেন না। এ জন্য মাঝেমধ্যে হট্টগোল বাঁধছে।\nবেলা দুইটার সময় নগরের ময়লাপোতা মোড় এলাকায় গিয়ে দেখা যায়, ট্রাকে পেঁয়াজ ছাড়া কোনো পণ্য নেই। লোকজন আসছেন, কিন্তু পণ্য না পেয়ে ফিরে যাচ্ছেন।\nসেখানে হাবিবুল্লাহ নামের একজন ক্রেতা বলেন, ‘তেল ও চিনি নিতে এসেছিলাম। দেখছি, কিছুই নেই, শুধু পেঁয়াজ আছে। কিন্তু এখন তো পেঁয়াজের দাম বাজারেই নাগালের মধ্যে আছে। কাল আবার আসতে হবে।’\nময়লাপোতা মোড়ের টিসিবির ডিলার মেসার্স সেলিম ট্রেডার্সের মালিক মো. সেলিম বলেন, পণ্য বিক্রি ভালোই হচ্ছে। ক্রেতাদের আগ্রহও অনেক বেশি। সব পণ্যই বেলা একটার মধ্যে শেষ হয়েছে। ১০০ কেজি ডাল মাত্র এক ঘণ্টার মধ্যে শেষ হয়ে যায়। ক্রেতাদের সবচেয়ে আগ্রহ তেলে। এবারের টিসিবিতে আসা পোল্যান্ডের পেঁয়াজটা বেশ ভালো। তবে ক্রেতারা পেঁয়াজ একটু কম কিনছেন।\nটিসিবি খুলনার আঞ্চলিক ব্যবস্থাপক রবিউল মোর্শেদ প্রথম আলোকে বলেন, এবার তদারকিতে কঠোর ব্যবস্থা নেওয়া হয়েছে। সব পণ্যের পর্যাপ্ত মজুত রয়েছে।"
    },
    {
        "url": "https://www.prothomalo.com/business/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF-%E0%A6%93-%E0%A6%AD%E0%A7%8B%E0%A6%95%E0%A7%8D%E0%A6%A4%E0%A6%BE-%E0%A6%85%E0%A6%A7%E0%A6%BF%E0%A6%A6%E0%A6%AA%E0%A7%8D%E0%A6%A4%E0%A6%B0%E0%A7%87%E0%A6%B0-%E0%A6%B8%E0%A6%AC-%E0%A6%95%E0%A6%B0%E0%A7%8D%E0%A6%AE%E0%A6%95%E0%A6%B0%E0%A7%8D%E0%A6%A4%E0%A6%BE-%E0%A6%95%E0%A6%B0%E0%A7%8D%E0%A6%AE%E0%A6%9A%E0%A6%BE%E0%A6%B0%E0%A7%80%E0%A6%B0",
        "title": "টিসিবি ও ভোক্তা অধিদপ্তরের সব কর্মকর্তা-কর্মচারীর ছুটি বাতিল | প্রথম আলো",
        "meta_description": "করোনাভাইরাসের কারণে ২৬ মার্চ থেকে সরকারি ছুটি ঘোষণা করা হলেও বাণিজ্য মন্ত্রণালয়ের আওতাধীন টিসিবি এবং জাতীয় ভোক্তা অধিকার সংরক্ষণ অধিদপ্তরের সব কর্মকর্তা ও কর্মচারীর সব ধরনের ছুটি বাতিল করা হয়েছে। আজ মঙ্গলবার বাণিজ্য মন্ত্রণালয়ের পক্ষ থেকে এক বিজ্ঞপ্তিতে এ তথ্য জানানো হয়।",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2020-04-10T16:28:00",
        "keywords": [
            ""
        ],
        "last_scraped": "2024-10-07T15:47:13.933121",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "করোনাভাইরাসের কারণে ২৬ মার্চ থেকে সরকারি ছুটি ঘোষণা করা হলেও বাণিজ্য মন্ত্রণালয়ের আওতাধীন টিসিবি এবং জাতীয় ভোক্তা অধিকার সংরক্ষণ অধিদপ্তরের সব কর্মকর্তা ও কর্মচারীর সব ধরনের ছুটি বাতিল করা হয়েছে। আজ মঙ্গলবার বাণিজ্য মন্ত্রণালয়ের পক্ষ থেকে এক বিজ্ঞপ্তিতে এ তথ্য জানানো হয়।বিজ্ঞপ্তিতে জানানো হয়, করোনাভাইরাসের কারণে নিত্যপণ্যের সুষ্ঠু সরবরাহ নিশ্চিত করতে এবং পণ্যের মূল্য স্থিতিশীল রাখাসহ বাজার মনিটরিং কার্যক্রম অব্যাহত রাখতে টিসিবি এবং জাতীয় ভোক্তা অধিকার সংরক্ষণ অধিদপ্তরের কর্মকর্তা ও কর্মচারীদের সব ধরনের ছুটি বাতিল করা হয়েছে।করোনাভাইরাসের কারণে গতকাল সোমবার ২৬ মার্চ থেকে আগামী ৪ এপ্রিল পর্যন্ত সরকারি ছুটি ঘোষণা করেছে সরকার। এর মধ্যে ২৯ মার্চ থেকে ২ এপ্রিল পর্যন্ত সাধারণ ছুটি থাকবে। এর আগে ২৬ মার্চ স্বাধীনতা দিবসের ও পরে ২৭ ও ২৮ মার্চের সাপ্তাহিক ছুটিও যোগ হবে। এ ছাড়া ৩ ও ৪ এপ্রিল সাপ্তাহিক ছুটি এ ছুটির সঙ্গে যোগ হবে। তবে এ ছুটি কাঁচাবাজার, খাবার, ওষুধের দোকান, হাসপাতাল এবং জরুরি সেবার জন্য প্রযোজ্য হবে না।\nএ ছাড়া আজ থেকে বিভাগীয় ও জেলা শহরগুলোয় সামাজিক দূরত্ব এবং সতর্কতামূলক ব্যবস্থার জন্য বেসরকারি প্রশাসনকে সহায়তা দিতে সেনাবাহিনী মোতায়েন থাকবে।"
    },
    {
        "url": "https://www.prothomalo.com/business/%E0%A6%95%E0%A6%AE-%E0%A6%A6%E0%A6%BE%E0%A6%AE%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%B8%E0%A6%99%E0%A7%8D%E0%A6%97%E0%A7%87-%E0%A6%AC%E0%A6%BF%E0%A6%A8%E0%A6%BE%E0%A6%AE%E0%A7%82%E0%A6%B2%E0%A7%8D%E0%A6%AF%E0%A7%87%E0%A6%B0-%E0%A6%AE%E0%A6%BE%E0%A6%B8%E0%A7%8D%E0%A6%95",
        "title": "কম দামে টিসিবির পণ্য, সঙ্গে বিনা মূল্যের মাস্ক | প্রথম আলো",
        "meta_description": "সরকারি বিপণন সংস্থা ট্রেডিং করপোরেশন অব বাংলাদেশ (টিসিবি) সাধারণ মানুষের জন্য তুলনামূলক কম দামে পণ্য বিক্রি করছে।",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2020-04-10T16:41:00",
        "keywords": [
            ""
        ],
        "last_scraped": "2024-10-07T15:47:32.591780",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "সরকারি বিপণন সংস্থা ট্রেডিং করপোরেশন অব বাংলাদেশ (টিসিবি) সাধারণ মানুষের জন্য তুলনামূলক কম দামে পণ্য বিক্রি করছে। সাধারণ ছুটির সময় মানুষ এসব পণ্য টিসিবির পরিবেশকদের ভ্রাম্যমাণ ট্রাক থেকে কিনতে পারছেন।\nটিসিবি জানিয়েছে, ঢাকায় তাদের ভ্রাম্যমাণ ট্রাক ৫০টি। ঢাকার বাইরে রয়েছে আরও ৩০০টি। তারা প্রতি কেজি চিনি বিক্রি করছে ৫০ টাকা দরে। মসুর ডাল বিক্রি হচ্ছে কেজিপ্রতি ৫০ টাকায়। এ ছাড়া সয়াবিন তেল প্রতি লিটার ৮০ টাকা ও পেঁয়াজ ৩৫ টাকা কেজি দরে বিক্রি করছে সংস্থাটি।\nবাজারে এসব পণ্যের দাম বেশ চড়া। যেমন চিনি এখন কেজিপ্রতি ৬৫ থেকে ৭০ টাকা দরে বিক্রি হচ্ছে। টিসিবির ট্রাক থেকে কিনলে সাশ্রয় হচ্ছে কেজিতে ১৫ থেকে ২০ টাকা। মাঝারি দানার মসুর ডাল কিনলে সাশ্রয় কেজিতে ২৫ থেকে ৩০ টাকা। কারণ, বাজারে এ ডাল কেজিপ্রতি ৭৫ থেকে ৮০ টাকা, টিসিবি বিক্রি করছে ৫০ টাকা দরে। এক লিটার সয়াবিন তেলেও ২০ থেকে ২৫ টাকা সাশ্রয় হচ্ছে। কারণ, টিসিবির তেলের লিটার ৮০ টাকা, আর বাজারে ১০০ টাকার বেশি।\nটিসিবি বাজারের প্রচলিত ব্র্যান্ডের তেল-চিনিই বিক্রি করছে।\nজানতে চাইলে টিসিবির মুখপাত্র হুমায়ুন কবির প্রথম আলোকে বলেন, মানুষ যাতে সমাগম করে পণ্য সংগ্রহ না করে সে জন্য তিন ফুট দূরত্বে বৃত্ত করে দেওয়া হচ্ছে। এতে স্থানীয় প্রশাসন সহায়তা করছে। আর ঢাকায় পরিবেশকদের বলে দেওয়া হয়েছে যে, তারা যেন ক্রেতাদের লাইনে দূরত্ব বজায় রাখা নিশ্চিত করে।\nমাস্ক বিতরণএদিকে ঢাকায় আজ রোববার থেকে বিনা মূল্যে মাস্ক বিতরণ শুরু করেছে টিসিবি। মুখপাত্র হুমায়ুন কবির বলেন, বাণিজ্য মন্ত্রণালয় এক লাখ মাস্ক দেওয়ার কথা জানিয়েছে। আমরা আজ তিন হাজার দিয়ে শুরু করেছি। কাল বা পরশু ঢাকার বাইরে মাস্ক বিতরণ শুরু হবে।"
    },
    {
        "url": "https://www.prothomalo.com/business/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%A8%E0%A6%BF%E0%A7%9F%E0%A7%87-%E0%A6%85%E0%A6%A8%E0%A6%BF%E0%A7%9F%E0%A6%AE-%E0%A6%B9%E0%A6%B2%E0%A7%87-%E0%A6%AC%E0%A7%8D%E0%A6%AF%E0%A6%AC%E0%A6%B8%E0%A7%8D%E0%A6%A5%E0%A6%BE",
        "title": "টিসিবির পণ্য নিয়ে অনিয়ম হলে ব্যবস্থা, বাণিজ্যমন্ত্রীর হুঁশিয়ারি | প্রথম আলো",
        "meta_description": "সরকারি বিক্রয়কারী সংস্থা ট্রেডিং করপোরেশন অব বাংলাদেশের (টিসিবি) ন্যায্যমূল্যের পণ্য বিক্রয় নিয়ে কোনো অনিয়ম করা হলে সংশ্লিষ্টদের বিরুদ্ধে আইনগত ব্যবস্থা নেওয়া হবে বলে ঘোষণা দিয়েছেন বাণিজ্যমন্ত্রী টিপু মুনশি। বাণিজ্য মন্ত্রণালয় আজ শনিবার এক বিজ্ঞপ্তিতে এ কথা জানিয়েছে। বিজ্ঞপ্তিতে বলা হয়েছে, টিসিবির ন্যায্যমূল্যের পণ্য বিক্রয় নিয়ে কোনো কোনো স্থানে কিছু অনিয়মের ঘটনা ঘটেছে বলে অভিযোগ পাওয়া যাচ্ছে।...",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2020-04-12T11:21:00",
        "keywords": [
            ""
        ],
        "last_scraped": "2024-10-07T15:47:50.168062",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "সরকারি বিক্রয়কারী সংস্থা ট্রেডিং করপোরেশন অব বাংলাদেশের (টিসিবি) ন্যায্যমূল্যের পণ্য বিক্রয় নিয়ে কোনো অনিয়ম করা হলে সংশ্লিষ্টদের বিরুদ্ধে আইনগত ব্যবস্থা নেওয়া হবে বলে ঘোষণা দিয়েছেন বাণিজ্যমন্ত্রী টিপু মুনশি। বাণিজ্য মন্ত্রণালয় আজ শনিবার এক বিজ্ঞপ্তিতে এ কথা জানিয়েছে। বিজ্ঞপ্তিতে বলা হয়েছে, টিসিবির ন্যায্যমূল্যের পণ্য বিক্রয় নিয়ে কোনো কোনো স্থানে কিছু অনিয়মের ঘটনা ঘটেছে বলে অভিযোগ পাওয়া যাচ্ছে। এ সব ঘটনা বাণিজ্যমন্ত্রী টিপু মুনশির নজরে এসেছে। বাণিজ্যমন্ত্রীর নির্দেশে এরই মধ্যে অভিযুক্তদের বিরুদ্ধে আইনগত ব্যবস্থা নেওয়া হয়েছে। সংশ্লিষ্ট সবাইকে এ বিষয়ে সতর্ক করা হয়েছে এবং ব্যবস্থা জোরদার করা হয়েছে।\nদেশের সব বিভাগ, জেলা ও উপজেলা প্রশাসন, জাতীয় ভোক্তা অধিকার সংরক্ষণ অধিদপ্তর, র‌্যাব ও পুলিশ প্রশাসনকে সংঘটিত অনিয়মের যেকোনো অভিযোগ টিসিবির প্রধান কার্যালয়ে পাাঠানোর অনুরোধ করা হয়েছে বলে বিজ্ঞপ্তিতে উল্লেখ করা হয়। মনে করিয়ে দেওয়া হয়, গত ৭ এপ্রিল এ বিষয়ে টিসিবি থেকে একটি আদেশ জারি করা হয়েছে। দেশের প্রচার মাধ্যমে কোনো অনিয়ম প্রকাশিত হলে সংশ্লিষ্ট ডিলার ও ব্যক্তির বিরুদ্ধেও আইন অনুযায়ী ব্যবস্থা নেওয়া হবে বলে জানানো হয়।\n বিজ্ঞপ্তিতে আরও বলা হয়, দেশব্যাপী প্রায় তিন হাজার ডিলারের মাধ্যমে টিসিবির ন্যায্যমূল্যের পণ্য বিক্রি করা হচ্ছে। গত মার্চ মাস থেকে এ পর্যন্ত অনিয়মের অভিযোগে লাইসেন্স বাতিল করা হয়েছে ৯জন ডিলারের। অভিযুক্তদের বিরুদ্ধে দুটি মামলা দায়ের করা হয়েছে। আরও ৪ জনের বিরুদ্ধে অনিয়মের অভিযোগ পাওয়া গেছে। তাদের বিরুদ্ধেও ব্যবস্থা নেওয়ার প্রক্রিয়া চলছে।\n জানতে চাইলে বাণিজ্যমন্ত্রী টিপু মুনশি মোবাইল ফোনে আজ সন্ধ্যায় প্রথম আলোকে বলেন, ‘করোনাভাইরাসের এই দুর্যোগের সময় কোনো ধরনের কারসাজি, অনিয়ম সহ্য করা হবে না। মন্ত্রণালয়ের পক্ষ থেকে সবার অবগতির জন্য তা জানিয়ে দেওয়া হয়েছে।’"
    },
    {
        "url": "https://www.prothomalo.com/bangladesh/%E0%A6%95%E0%A6%B0%E0%A7%87%E0%A6%BE%E0%A6%A8%E0%A6%BE%E0%A7%9F-%E0%A6%97%E0%A6%B0%E0%A6%BF%E0%A6%AC%E0%A6%A6%E0%A7%87%E0%A6%B0-%E0%A6%96%E0%A6%BE%E0%A6%AC%E0%A6%BE%E0%A6%B0-%E0%A6%B8%E0%A6%B0%E0%A6%AC%E0%A6%B0%E0%A6%BE%E0%A6%B9-%E0%A6%A0%E0%A6%BF%E0%A6%95-%E0%A6%B0%E0%A6%BE%E0%A6%96%E0%A6%BE%E0%A6%87-%E0%A6%AC%E0%A7%9C",
        "title": "করোনায় গরিবদের খাবার সরবরাহ ঠিক রাখাই বড় চ্যালেঞ্জ | প্রথম আলো",
        "meta_description": "ভারতের দরিদ্রের জন্য রেশন, যুক্তরাষ্ট্র-যুক্তরাজ্য খাদ্য প্যাকেজ, ফ্রান্সে খাদ্য ও গৃহহীনদের জন্য হোটেল খাকার সুযোগ দিয়েছে, বাংলাদেশে প্রতি জেলায় ৫০০ টন চাল, ৫ লাখ টাকা ও এক লাখ, ১০ হাজার প্যাকেট খাবার দেবে",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2020-04-19T16:19:00",
        "keywords": [
            ""
        ],
        "last_scraped": "2024-10-07T15:48:09.061488",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "মিরপুর ৬ নম্বর কাঁচাবাজারের বেশির ভাগ দোকান বন্ধ। যে কটি দোকান খোলা, সেখানেও সব পণ্যের দাম চড়া। চাল-ডাল-শাক-সবজি-মাছ, সবকিছুর দাম এক সপ্তাহ ধরেই বাড়ছিল। গত এক দিনে তা বেড়ে অস্বাভাবিক বেড়ে গেছে। ক্রেতাদের অনেককে মাছ-সবজির দাম শুনে শুধু শাক ও আলু কিনে বাড়ি ফিরতে দেখা গেল।বাজার থেকে ৬ নম্বর বাসস্ট্যান্ডে দাঁড়াতেই মনে হলো অন্য কোনো শহরে দাঁড়িয়ে আছি। চিরচেনা সেই যানজট ও ফুটপাতে ব্যস্ত মানুষের ছুটে চলা একদম নেই। ৬ নম্বর বাসস্ট্যান্ড থেকে ১০ নম্বর গোলচক্করের দিকে কিছুক্ষণ পরপর গুটিকয়েক বাস-প্রাইভেট কার সাঁ সাঁ করে চলছে। গলিগুলোতে যাত্রীদের আশায় হাতে গোনা কয়েকটি রিকশা; চালক হাঁকডাক দিচ্ছেন যাত্রীর আশায়। কিন্তু সাতসকালে সড়কগুলো ফাঁকা ময়দানে পরিণত হয়েছে। সড়কের দুই পাশে ছিন্নমূল মানুষগুলো হঠাৎ যেন ভোজবাজির মতো উধাও। কোথায় গেল তারা? নিজ গ্রামে?\nরিকশায় উঠতেই চালক মোখলেস ফ্যাকাশে মুখে তাকিয়ে বললেন, ‘স্যার, দুই দিন ধইরা চালের টাকাই উঠতাছে না। সব তো বন্ধ হইয়া গেছে। আজকা আপনেই ফাস্ট প্যাসেঞ্জার। ঘরে চারজন খাওয়ার মুখ, দেশের বাড়িতেও টাকা দিতে হইতো। এখন সবাইরে নিয়া গ্রামে যাওয়া ছাড়া উপায় নাই।’\nরাজধানীর অপ্রাতিষ্ঠানিক খাতের বিপুল পরিমাণে মানুষ করোনাভাইরাস ছড়িয়ে পড়ার ঘটনায় প্রায় কর্মহীন হয়ে পড়েছেন। রিকশাওয়ালা থেকে শুরু করে ফুটপাতের হকার, পরিবহনশ্রমিক ও দোকান কর্মচারী সবার একই অবস্থা। মাসের শেষে এসে এই সংকট শুরু হয়েছে। একদিকে নিত্যপণ্যের দাম বেড়ে গেছে, অন্যদিকে সচ্ছল লোকজন বাসায় খাদ্য মজুত করছেন। নিম্নবিত্ত বেশির ভাগ মানুষ এখনো বেতন পাননি। ফলে অনানুষ্ঠানিক খাতের মানুষের আয় কমে গেছে।\nএ ব্যাপারে সাবেক তত্ত্বাবধায়ক সরকারের উপদেষ্টা ও সাবেক কৃষিসচিব এ এম এম শওকত আলী প্রথম আলোকে বলেন, সরকারের এখন পর্যন্ত করোনা পরিস্থিতির কারণে খাদ্য সহায়তার পরিকল্পনাটি ত্রাণকেন্দ্রিক। সাধারণ অন্য আট-দশটি দুর্যোগের সময় যেভাবে ত্রাণ দেওয়া হয়, সেভাবে তারা খাদ্য সহায়তা দেওয়ার পরিকল্পনা করছে। কিন্তু এভাবে করলে অনেক মানুষ বড় ধরনের খাদ্যসংকটে পড়বে। তিনি বলেন, শিল্প খাতের শ্রমিকদের জন্য বিশেষ তহবিল তৈরি করে এবং দরিদ্রদের একটি খাদ্য প্যাকেজের আওতায় আনতে হবে। আর পুরো পরিস্থিতি কীভাবে সামলানো যায়, তা নিয়ে বিভিন্ন স্বাস্থ্য গোষ্ঠীর সঙ্গে আলাপ-আলোচনা করে পরিকল্পনা করতে হবে।\nকরোনা সংক্রমণের এই সময়ে দেশের দরিদ্র মানুষেরা সবচেয়ে বিপদে পড়েছেন। অতি দ্রুত দেশের এই দরিদ্র জনগোষ্ঠীকে খাদ্য সহায়তা দেওয়া শুরু করা উচিত বলে মনে করছেন অর্থনীতিবিদেরা। দেশে সরকারি ও বেসরকারি গুদামগুলোয় পর্যাপ্ত খাদ্য মজুত থাকার কথা উল্লেখ করে সরকারের সামাজিক নিরাপত্তা কর্মসূচির আওতায় দ্রুত খাদ্য সহায়তা মানুষের দোরগোড়ায় পৌঁছে দেওয়ার কথা বলছেন তাঁরা। বিশেষ করে যেসব এলাকা করোনাভাইরাসের কারণে লকডাউন করা হয়েছে, সেখানে শুধু চাল ও আটা নয়, অন্যান্য খাদ্যপণ্য এবং ওষুধ পৌঁছে দেওয়ার পরামর্শ দিয়েছেন তাঁরা।\nএ ব্যাপারে জানতে চাইলে ত্রাণ ও দুর্যোগ ব্যবস্থাপনা প্রতিমন্ত্রী ডা. এনামুর রহমান প্রথম আলোকে বলেন, ‘আমরা দেশের প্রতিটি জেলায় পর্যাপ্ত চাল ও অর্থ বরাদ্দ দিয়েছি। যেখানে যতটুকু সহায়তা দরকার সেখান থেকে তা বণ্টন করার জন্য নির্দেশ দেওয়া হয়েছে। তবে ওই তালিকা জেলা প্রশাসকদের মাধ্যমে চূড়ান্ত হতে হবে। নয়তো দুর্নীতির সুযোগ তৈরি হতে পারে। প্রয়োজন হলে আরও সহায়তা আমরা দেব। তবে আপাতত রেশন চালু করার পরিকল্পনা সরকারের নেই।’\nকোন দেশ কী করছেযাতে খাদ্যসংকট দেখা না দেয়, সে জন্য বিশ্বের অনেক দেশেই নাগরিকদের জন্য খাদ্য সহায়তা দেওয়া শুরু করেছে। প্রতিবেশী দেশ ভারতের পশ্চিমবঙ্গ সরকার এ ক্ষেত্রে সবচেয়ে এগিয়ে। রাজ্যটির মুখ্যমন্ত্রী মমতা বন্দ্যোপাধ্যায় সাড়ে সাত কোটি রাজ্যবাসীকে ছয় মাস বিনা মূল্যে খাদ্য সহায়তা দেওয়ার ঘোষণা দিয়েছেন। কেরালা বিনা মূল্যে রেশন দিচ্ছে। অন্য রাজ্যগুলোও একই পথে হাঁটা শুরু করেছে। এর আগে চীন ও দক্ষিণ কোরিয়াও একই সুবিধা দিয়েছিল তাদের নাগরিকদের।\nমার্কিন প্রেসিডেন্ট ডোনাল্ড ট্রাম্প দেশটির করোনাভাইরাস সংক্রমণের কারণে ক্ষতিগ্রস্ত মানুষের জন্য ৮ হাজার ৮০০ কোটি ডলারের বিশেষ প্যাকেজ ঘোষণা করেছেন। ওই বিশেষ প্যাকেজের মধ্যে ১০০ কোটি ডলার খাদ্য কর্মসূচিও থাকছে। ২০২১ সালের সেপ্টেম্বর পর্যন্ত ওই খাদ্য সহায়তা চলবে বলে দেশটির সরকার।\nএ ক্ষেত্রে ইউরোপের দেশগুলো আরও এগিয়ে। তারা করোনার কারণে আর্থিকভাবে ক্ষতিগ্রস্ত মানুষদের খাদ্য সহায়তা তো দিচ্ছে। পাশাপাশি আরও অনেক কিছু দিচ্ছে। ফ্রান্স তার দেশের গৃহহীন মানুষের জন্য হোটেলগুলো উন্মুক্ত করে দিয়েছে। পরিস্থিতি স্বাভাবিক হওয়ার আগপর্যন্ত সরকারি ব্যবস্থাপনায় ওই হোটেলগুলোয় গৃহহীন মানুষ থাকবেন। যুক্তরাজ্য সরকার ২৫ লাখ মানুষের জন্য খাদ্য সহায়তা দেওয়ার ঘোষণা দিয়েছে।\nবাংলাদেশ কী করছে করোনা পরিস্থিতিতে সরকারের ত্রাণ ও দুর্যোগ ব্যবস্থাপনা মন্ত্রণালয় থেকে প্রতিটি জেলায় ২০০ থেকে ৫০০ টন করে চাল বরাদ্দ দেওয়া হয়েছে। আর নগদ টাকা দেওয়া হয়েছে দুই লাখ থেকে পাঁচ লাখ টাকা। জেলাগুলোর আয়তন ও জনসংখ্যাকে বিবেচনা নিয়ে ওই সহায়তা দেওয়া হয়েছে। লকডাউন হওয়া এলাকাগুলোয় খাদ্য সহায়তা বাড়ি বাড়ি পৌঁছে দেওয়া হচ্ছে। আর কোথাও ওষুধ বা অন্য কোনো সহায়তা দরকার হলে তা নগদ টাকা দিয়ে কিনে দেওয়ার নির্দেশ দেওয়া হয়েছে।\nঅন্যদিকে ত্রাণ ও দুর্যোগ ব্যবস্থাপনা মন্ত্রণালয় থেকে ১ লাখ ১০ হাজার খাবারের প্যাকেট তৈরি করা হয়েছে। তাতে ১০ কেজি চাল, ৫ কেজি আটা, দুই কেজি লবণ, এক কেজি চিনি, এক লিটার তেল ও নুডলস দেওয়া হয়েছে। কাদের ওই সহায়তা দেওয়া হবে তার তালিকা জেলা প্রশাসকের মাধ্যমে তৈরি করলে সেই তালিকা ও চাহিদা অনুযায়ী ওই খাবারের প্যাকেট জেলাগুলোয় পৌঁছে দেওয়া হবে। স্থানীয় সংসদ সদস্য, প্রশাসন ও জনপ্রতিনিধিদের মাধ্যমে ওই সহায়তা দেওয়া হবে।\nএ ব্যাপারে জানতে চাইলে খাদ্য মন্ত্রণালয়ের সচিব ড. মোসাম্মাত নাজমানারা খানুম প্রথম আলোকে বলেন, ‘আমরা খোলা বাজারে সাশ্রয়ী মূল্যে চাল ও আটা বিক্রি চালিয়ে যাচ্ছি। অন্যান্য সামাজিক নিরাপত্তা কর্মসূচিও চলছে। তবে চালের চেয়ে আটার চাহিদা এখন পর্যন্ত বেশি। সরকার থেকে আমাদের আরও কোণ কর্মসূচির মাধ্যমে খাবার বণ্টন করতে বললে আমরা প্রস্তুত আছি।’\nকারা বেশি বিপদে অর্থনীতিবিদ ও গবেষকেরা বলছেন, ঢাকাসহ বড় শহরগুলোর দরিদ্র মানুষেরা এ ধরনের সমস্যায় সবচেয়ে বেশি সমস্যায় পড়েন। গ্রামে কৃষিকাজসহ নানা কারণে সেখানকার দরিদ্রদের একধরনের সামাজিক নিরাপত্তা থাকে। কিন্তু শহরের গরিবদের আয়, বসতি, খাদ্য ও অন্যান্য সুযোগ-সুবিধা শহরের অর্থনীতির সফলতার ওপরে নির্ভরশীল। শহরের অর্থনীতি কোনো কারণে অচল হয়ে গেলে সেখানকার গরিব মানুষেরা সবচেয়ে বেশি সমস্যায় পড়েন। বাড়িভাড়া থেকে শুরু করে খাবার কেনা সবকিছু তাঁরা নগদ অর্থ দিয়ে কিনে থাকেন। রিকশাচালক, পরিবহনশ্রমিক, হকার, তৈরি পোশাক কারখানার শ্রমিক, অন্যান্য শিল্পকারখানার শ্রমিক ও নিম্নস্তরের কর্মচারীরা এ ক্ষেত্রে সবচেয়ে বেশি ঝুঁকিতে থাকেন।\nবাংলাদেশ ইনস্টিটিউট অব লেবার রাইটসের (বিলস) জরিপ অনুযায়ী, ঢাকা শহরে রিকশাচালক আছে ১১ লাখ। তাদের ওপরে নির্ভরশীল পরিবারের সংখ্যা কমপক্ষে ৫০ লাখ। এই রিকশাচালকদের ৯৪ শতাংশ বছরের বেশির ভাগ সময় নানা রোগবালাইতে ভোগেন। বিশেষ করে জ্বর-কাশি, ঠান্ডা, গায়ে ব্যথা, দুর্বলতা লেগেই থাকে। রিকশাচালকের পরিবারের মাসে গড় আয় ১৩ হাজার ৩৮২ টাকা। এর মধ্যে ৬৮ শতাংশই আছে রিকশা চালনা থেকে। ৯০ শতাংশ পরিবারের আয়ের উৎস রিকশা চালনা। এক-তৃতীয়াংশ চালকের কোনো ভূমি নেই।\nপরিবহন খাতের সঙ্গে সারা দেশে প্রায় ৭০ লাখ শ্রমিক জড়িত। আর তৈরি পোশাক খাত ও বস্ত্রকলগুলোয় মোট শ্রমিকের সংখ্যা প্রায় ৪৫ লাখ। কারখানাগুলো বন্ধ হয়ে গেলে এসব শ্রমিকের খাদ্যের জোগান কোথা থেকে আসবে—এ ব্যাপারে জানতে চাইলে বেসরকারি সংস্থা ব্র্যাকের চেয়ারম্যান হোসেন জিল্লুর রহমান প্রথম আলোকে বলেন, ‘ঢাকাসহ বেশির ভাগ বড় শহরে নিম্নবিত্ত মানুষেরা সাধারণত বস্তিতে থাকে। আমাদের জরিপে আমরা দেখেছি, এসব বস্তির ৪০ শতাংশ মানুষের জীবিকা অস্থায়ী ও বেশির ভাগই দিনমজুর। এসব শ্রমিক এখন সবচেয়ে বেশি ঝুঁকিতে আছে। দ্রুত তাদের তালিকা করে খাদ্য সহায়তা হিসেবে পুষ্টি প্যাকেজ দিতে হবে। আর সামগ্রিকভাবে আগামী দিনের করোনা পরিস্থিতি মোকাবিলায় একটি সামগ্রিক পরিকল্পনা করে এগোতে হবে।’"
    },
    {
        "url": "https://www.prothomalo.com/business/%E0%A6%AA%E0%A6%A3%E0%A7%8D%E0%A6%AF-%E0%A6%95%E0%A6%BE%E0%A6%B2%E0%A7%8B%E0%A6%AC%E0%A6%BE%E0%A6%9C%E0%A6%BE%E0%A6%B0%E0%A7%87-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A7%A7%E0%A7%A6-%E0%A6%9C%E0%A6%A8%E0%A7%87%E0%A6%B0-%E0%A6%A1%E0%A6%BF%E0%A6%B2%E0%A6%BE%E0%A6%B0%E0%A6%B6%E0%A6%BF%E0%A6%AA",
        "title": "পণ্য কালোবাজারে বিক্রি, টিসিবির ১০ জনের ডিলারশিপ বাতিল | প্রথম আলো",
        "meta_description": "পণ্য কালোবাজারে বিক্রি এবং ওজনে কম দেওয়ার অভিযোগে ১০ জনের ডিলারশিপ বাতিল করেছে সরকারি বিপণন সংস্থা ট্রেডিং করপোরেশন অব বাংলাদেশ (টিসিবি)।কিছুদিন ধরে টিসিবির পণ্য কালোবাজারে বিক্রির অভিযোগ উঠছে। অনিয়ম হাতেনাতে ধরাও পড়েছে। এরপর সংস্থাটি গত বুধবার এসব ডিলারশিপ বাতিল করে।পণ্য কালোবাজারে বিক্রির অভিযোগ প্রমাণিত হওয়ায় বুধবার মাদারীপুরের ক্যাম্প অফিসের অধীনে মাদারীপুরের রাজৈর বাজারের কবিরাজ...",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2020-04-24T01:24:00",
        "keywords": [
            ""
        ],
        "last_scraped": "2024-10-07T15:48:28.228241",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "পণ্য কালোবাজারে বিক্রি এবং ওজনে কম দেওয়ার অভিযোগে ১০ জনের ডিলারশিপ বাতিল করেছে সরকারি বিপণন সংস্থা ট্রেডিং করপোরেশন অব বাংলাদেশ (টিসিবি)।\nকিছুদিন ধরে টিসিবির পণ্য কালোবাজারে বিক্রির অভিযোগ উঠছে। অনিয়ম হাতেনাতে ধরাও পড়েছে। এরপর সংস্থাটি গত বুধবার এসব ডিলারশিপ বাতিল করে।পণ্য কালোবাজারে বিক্রির অভিযোগ প্রমাণিত হওয়ায় বুধবার মাদারীপুরের ক্যাম্প অফিসের অধীনে মাদারীপুরের রাজৈর বাজারের কবিরাজ এন্টারপ্রাইজের মালিক গোলাম রাব্বি এবং গোপালগঞ্জের মুকসুদপুরের নিলু স্টোরের মালিক নিলু সরদারের ডিলারশিপ বাতিল করা হয়। পাশাপাশি দুই প্রতিষ্ঠানের জামানত বাজেয়াপ্ত করা হয়।একই অপরাধে গত বুধবার রাজশাহীর পবার শফিকুল ইসলাম খান, নেত্রকোনার কেন্দুয়ার মো. মোজাহিদুল ইসলাম, জামালপুরের ইসলামপুরের মো. নুরুল ইসলাম, একই এলাকার মো. রেজাউল ইসলাম, কিশোরগঞ্জ সদরের হক ট্রেডার্সের মো. এনামুল হক এবং পাবনার ঈশ্বরদীর সরকার ট্রেডার্সের উৎপল কুমার সরকারের ডিলারশিপ বাতিল করা হয়। পাশাপাশি এসব প্রতিষ্ঠানের জামানত বাজেয়াপ্ত করা হয়।এ ছাড়া টিসিবির পণ্যে ওজনে কারচুপির কারণে গত বুধবার ঢাকার আঞ্চলিক কার্যালয়ের অধীন টিকাটুলির আঁখি মনি ট্রেডার্সের মালিক মো. আয়ুব আলী এবং দক্ষিণ যাত্রাবাড়ীর হক ভ্যারাইটিজ স্টোরের মালিক ফজলুল হককে যথাক্রমে ১০ হাজার ও ৫ হাজার টাকা জরিমানাসহ তাদের ডিলারশিপ বাতিল করা হয়। এই দুই প্রতিষ্ঠান প্রতি কেজি টিসিবির মসুর ডালের ওজন ৫০ গ্রাম করে কম দিয়ে বিক্রি করছিল তা ভোক্তা অধিকার সংরক্ষণ অধিদপ্তরের অভিযানে ধরা পরে।পবিত্র রমজান উপলক্ষে টিসিবির ন্যায্যমূল্যের তেল, চিনি, ছোলা, মসুর ডাল ও পেঁয়াজ সারাদেশে ৪৬০ স্থানে বিক্রি করা হচ্ছে। এর মধ্যে রাজধানীতে ১০৫টি স্থানে খোলা ট্রাকে পণ্য বিক্রি হচ্ছে। এ ছাড়া প্রায় ৩ হাজার ডিলারের মাধ্যমে এ বিক্রয় কার্যক্রম পরিচালনা করছে সংস্থাটি। গত বধুবার আবার নতুন করে ৪৪ জন ডিলার নিয়োগ দেওয়া হয়।"
    },
    {
        "url": "https://www.prothomalo.com/business/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A7%87%E0%A6%81%E0%A7%9F%E0%A6%BE%E0%A6%9C-%E0%A6%B6%E0%A6%A8%E0%A6%BF%E0%A6%AC%E0%A6%BE%E0%A6%B0-%E0%A6%A5%E0%A7%87%E0%A6%95%E0%A7%87-%E0%A7%A8%E0%A7%AB-%E0%A6%9F%E0%A6%BE%E0%A6%95%E0%A6%BE-%E0%A6%95%E0%A7%87%E0%A6%9C%E0%A6%BF",
        "title": "টিসিবির পেঁয়াজ শনিবার থেকে ২৫ টাকা কেজি | প্রথম আলো",
        "meta_description": "সরকারি বিক্রয়কারী প্রতিষ্ঠান ট্রেডিং করপোরেশন অব বাংলাদেশ (টিসিবি) আগামী শনিবার থেকে ২৫ টাকা কেজি দরে পেঁয়াজ বিক্রি করবে। সংস্থাটি এত দিন ৩৫ টাকা কেজি করে পেয়াজ বিক্রি করে আসছিল।আজ বৃহস্পতিবার সচিবালয়ে ব্যবসায়-বাণিজ্যের চলমান পরিস্থিতি নিয়ে অনুষ্ঠিত সংবাদ সম্মেলনে বাণিজ্যমন্ত্রী টিপু মুনশি এ কথা জানান। বাণিজ্যসচিব মো. জাফরউদ্দীন এ সময় উপস্থিত ছিলেন।বাণিজ্যমন্ত্রী বলেন, রমজান উপলক্ষে...",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2020-05-09T12:27:00",
        "keywords": [
            ""
        ],
        "last_scraped": "2024-10-07T15:48:45.670790",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "সরকারি বিক্রয়কারী প্রতিষ্ঠান ট্রেডিং করপোরেশন অব বাংলাদেশ (টিসিবি) আগামী শনিবার থেকে ২৫ টাকা কেজি দরে পেঁয়াজ বিক্রি করবে। সংস্থাটি এত দিন ৩৫ টাকা কেজি করে পেয়াজ বিক্রি করে আসছিল।\nআজ বৃহস্পতিবার সচিবালয়ে ব্যবসায়-বাণিজ্যের চলমান পরিস্থিতি নিয়ে অনুষ্ঠিত সংবাদ সম্মেলনে বাণিজ্যমন্ত্রী টিপু মুনশি এ কথা জানান। বাণিজ্যসচিব মো. জাফরউদ্দীন এ সময় উপস্থিত ছিলেন।\nবাণিজ্যমন্ত্রী বলেন, রমজান উপলক্ষে প্রতিবছর যে পরিমাণ মজুত রাখতে হয়, সে তুলনায় এবার রাখা হয়েছিল তার দশগুণ মজুত। যে কারণে করোনা পরিস্থিতিতেও ভালো অবস্থায় রয়েছি। দেশব্যাপী ৫০০ জায়গা থেকে টিসিবি ট্রাকে ও বিভিন্ন ডিলারের মাধ্যমে পণ্য বিক্রি করছে। নিত্য পণ্যের যে মজুত আছে তাতে আগামী চার মাসেও কোনো সমস্যা হবে না।\nটিপু মুনশি বলেন, ছোলা, ডাল, ভোজ্যতেল যথেষ্ট আছে। সরকার চাপ সৃষ্টি করায় আদার দাম কমে গেছে। দেশের বড় দুটি ব্যবসায়ী গোষ্ঠী মেঘনা ও সিটি চিনি, তেল ও ডালের দাম ৫ থেকে ১০ টাকা করে কমিয়েছে।\nবাণিজ্যমন্ত্রী জানান, ভারত থেকে বাংলাদেশে ঢোকার জন্য পণ্যবাহী ২ হাজার ২০০ ট্রাক এবং বাংলাদেশ থেকে ভারতে ঢোকার জন্য ২০০ ট্রাক আটকে আছে। রেলপথে চারটি জায়গা দিয়ে এসব পণ্য আনা-নেওয়ার ব্যাপারে রোববার বৈঠক হবে বলে জানান বাণিজ্যমন্ত্রী।"
    },
    {
        "url": "https://www.prothomalo.com/business/market/%E0%A6%85%E0%A6%B0%E0%A7%8D%E0%A6%A7%E0%A7%87%E0%A6%95-%E0%A6%A6%E0%A6%BE%E0%A6%AE%E0%A7%87-%E0%A6%AA%E0%A7%87%E0%A6%81%E0%A7%9F%E0%A6%BE%E0%A6%9C-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF-%E0%A6%95%E0%A6%B0%E0%A6%AC%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF",
        "title": "অর্ধেক দামে পেঁয়াজ বিক্রি করবে টিসিবি | প্রথম আলো",
        "meta_description": "টিসিবি পেঁয়াজের পাশাপাশি ৮০ টাকা লিটার দরে সয়াবিন তেল, ৫০ টাকা কেজিতে মসুর ডাল ও চিনি বিক্রি করবে। ভোক্তারা টিসিবির ভ্রাম্যমাণ ট্রাক থেকে সর্বোচ্চ ২ কেজি করে পেঁয়াজ, চিনি ও মসুর ডাল কিনতে পারবেন। আর সয়াবিন তেল কিনতে পারবেন ২-৫ লিটার পর্যন্ত। ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2020-09%2F7650d699-d4f5-40d1-b93a-f166296ee982%2Ftcb.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2020-09-12T16:09:00",
        "keywords": [
            "বাণিজ্য",
            "টিসিবি",
            "বাজারদর"
        ],
        "last_scraped": "2024-10-07T15:49:02.554395",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "কয়েক দিন ধরে পেঁয়াজের দাম বাড়তি। প্রতি কেজি ভারতীয় পেঁয়াজ ৫০-৫৫ ও দেশি পেঁয়াজ ৬৫-৭০ টাকা দরে বিক্রি হচ্ছে। তবে আগামীকাল রোববার থেকে প্রায় অর্ধেক দামে অর্থাৎ ৩০ টাকা কেজি দরে রাজধানীসহ দেশের বিভিন্ন এলাকায় ২৭৫টি ভ্রাম্যমাণ ট্রাকে পেঁয়াজ বিক্রি করবে ট্রেডিং করপোরেশন অব বাংলাদেশ (টিসিবি)। \nসরকারি সংস্থাটি পেঁয়াজের পাশাপাশি ৮০ টাকা লিটার দরে সয়াবিন তেল, ৫০ টাকা কেজিতে মসুর ডাল ও চিনি বিক্রি করবে। ভোক্তারা টিসিবির ভ্রাম্যমাণ ট্রাক থেকে সর্বোচ্চ ২ কেজি করে পেঁয়াজ, চিনি ও মসুর ডাল কিনতে পারবেন। আর সয়াবিন তেল কিনতে পারবেন ২-৫ লিটার পর্যন্ত। \nটিসিবি গত বৃহস্পতিবার এক সংবাদ বিজ্ঞপ্তিতে এই তথ্য জানিয়েছে। এতে বলা হয়েছে, করোনা ও বন্যা–পরবর্তী পরিস্থিতিতে ১৩ সেপ্টেম্বর থেকে ১ অক্টোবর পর্যন্ত শুক্র ও শনিবার ছাড়া প্রতিদিন ভ্রাম্যমাণ ট্রাকে এসব পণ্য বিক্রি করা হবে। \nটিসিবি জানায়, ঢাকায় ৪০টি, চট্টগ্রামে ১০টি, রংপুরে ৭টি, ময়মনসিংহে ৫টি; রাজশাহী, খুলনা, বরিশাল, সিলেট, বগুড়া ও কুমিল্লায় ৫টি করে এবং ঝিনাইদহ ও মাদারীপুরে ৩টি করে ভ্রাম্যমাণ ট্রাকে পণ্য বিক্রি হবে। অন্যান্য জেলায় ২টি করে ভ্রাম্যমাণ ট্রাক থাকবে। এ ছাড়া টিসিবির আঞ্চলিক কার্যালয়ের আওতাভুক্ত উপজেলাগুলোর জন্য ৫টি অতিরিক্ত এবং বন্যাকবলিত জেলা ও উপজেলায় (ময়মনসিংহ, রংপুর, বগুড়া ও মাদারীপুর) অতিরিক্ত ১৩টি ট্রাকে পণ্য বিক্রি হবে। \nটিসিবি জানায়, ২৭৫টি ট্রাকের প্রতিটিতে দৈনিক ৫০০-৭০০ কেজি চিনি, ৪০০-৬০০ কেজি মসুর ডাল, ২০০-৪০০ কেজি পেঁয়াজ এবং ৭০০ থেকে ১ হাজার লিটার সয়াবিন তেল বরাদ্দ দেওয়া হবে। প্রতিদিনের পণ্য বিক্রির স্থান ও ডিলারদের ফোন নম্বর টিসিবির ওয়েবসাইটে বেলা ১১-১২টার মধ্যে আপলোড করা হবে।"
    },
    {
        "url": "https://www.prothomalo.com/bangladesh/district/%E0%A6%AC%E0%A6%BE%E0%A6%9C%E0%A6%BE%E0%A6%B0%E0%A7%87-%E0%A6%A6%E0%A6%BE%E0%A6%AE-%E0%A6%8A%E0%A6%B0%E0%A7%8D%E0%A6%A7%E0%A7%8D%E0%A6%AC%E0%A6%AE%E0%A7%81%E0%A6%96%E0%A7%80-%E0%A6%B0%E0%A6%82%E0%A6%AA%E0%A7%81%E0%A6%B0%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A7%87%E0%A6%81%E0%A7%9F%E0%A6%BE%E0%A6%9C-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF-%E0%A6%B6%E0%A7%81%E0%A6%B0%E0%A7%81",
        "title": "বাজারে দাম ঊর্ধ্বমুখী, রংপুরে টিসিবির পেঁয়াজ বিক্রি শুরু | প্রথম আলো",
        "meta_description": "বাজার স্থিতিশীল রাখতে রংপুর নগরের ৯টি স্থানে খোলাবাজারে ৩০ টাকা কেজি মূল্যে ভারতীয় পেঁয়াজ বিক্রি শুরু করা হয়েছে। প্রতিটি স্থানে প্রতিদিন ২০০ কেজি পেঁয়াজ বিক্রি করা হবে। প্রতিজন পাবেন সর্বোচ্চ দুই কেজি।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2020-09%2F7f469831-ca35-4362-be85-048f1f3e1395%2FRANGPUR_DH0494_20200913_RANGPUR_TCB_5_JPG.JPG?auto=format%2Ccompress&fmt=webp&w=640&dpr=1.3",
        "published_date": "2020-09-13T18:10:00",
        "keywords": [
            "রংপুর বিভাগ",
            "রংপুর সিটি",
            "টিসিবি",
            "বাজারদর"
        ],
        "last_scraped": "2024-10-07T15:49:24.676948",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "পেঁয়াজের সরবরাহ ও মূল্য স্বাভাবিক রাখতে রংপুরে আজ রোববার থেকে খোলাবাজারে সাশ্রয়ী মূল্যে পেঁয়াজ বিক্রি শুরু করেছে ট্রেডিং করপোরেশন অব বাংলাদেশ (টিসিবি)। বাজারে নতুন পেঁয়াজ না ওঠা পর্যন্ত পেঁয়াজ বিক্রি কার্যক্রম অব্যাহত থাকবে বলে জানিয়েছে টিসিবি। টিসিবি রংপুর আঞ্চলিক কার্যালয় সূত্র জানায়, নগরের নয়টি স্থানে খোলাবাজারে ভারতীয় পেঁয়াজ বিক্রি শুরু হয়েছে। ৩০ টাকা কেজি দরে এ পেঁয়াজ প্রতিজন ২ কেজি পর্যন্ত কিনতে পারবেন। প্রতিটি স্থানে প্রতিদিন ২০০ কেজি পেঁয়াজ বিক্রি করা হবে।\nএদিকে রংপুর সিটি বাজারে রোববার সকালে দেখা যায়, বাজারের প্রতিটি দোকানেই পেঁয়াজের স্তূপ। কিন্তু দাম কমেনি। এক সপ্তাহ আগে ৩০-৩৫ টাকার দেশি পেঁয়াজ প্রতি কেজি এখন বিক্রি হচ্ছে প্রকারভেদে ৭০-৭৫ টাকায়। আর ভারতীয় পেঁয়াজ প্রতি কেজি বিক্রি হচ্ছে ৬০ টাকায়, যা এক সপ্তাহ আগে ছিল ৪০ টাকা।\nরংপুর সিটি বাজারের পেঁয়াজ ব্যবসায়ীরা জানান, এমনিতেই প্রতিবছরের এ সময় পেঁয়াজের দাম বেড়ে থাকে। তার ওপর রংপুরসহ আশপাশের জেলাগুলোয় বন্যা হয়েছে। এ ছাড়াও ভারতীয় পেঁয়াজের আমদানি কম। তাই বাজারে চাহিদার চেয়ে পেঁয়াজ আসছে কম। ফলে পেঁয়াজের দাম বেড়েছে।\nসিটি বাজারে পেঁয়াজের পাইকারি ব্যবসায়ী মাহবুবার রহমান বলেন, ‘কোনো নিত্যপণ্যের দাম বাড়তে শুরু করলে লোকজন একসঙ্গে অনেক বেশি করে কিনতে থাকে। পেঁয়াজের ক্ষেত্রে তা–ই হয়েছে। ফলে চাহিদাও অনেক বেড়ে গেছে।’\nসিটি বাজারে পেঁয়াজ কিনতে আসা নগরের জুম্মাপাড়া এলাকার অবসরপ্রাপ্ত সরকারি চাকরিজীবী দেলোয়ার হোসেন বলেন, ‘এমনিতেই করোনায় মানুষের আয়–রোজগার কমে গেছে। তার ওপর নিত্যপণ্যের বাজার চড়া। আর পেঁয়াজ তো এক সপ্তাহের মধ্যেই দ্বিগুণ বেড়ে ৭৫ টাকা কেজি হয়েছে।’ \nনগরের কুকরুল এলাকার বাসিন্দা তোফাজ্জল হোসেন বলেন, ‘কাজকাম নেই বললেই চলে। কীভাবে সংসার চলবে, তা নিয়ে বড় দুশ্চিন্তায় আছি। আর এদিকে বাজারে পেঁয়াজসহ নিত্যপণ্যের দাম শুধু বেড়েই চলেছে।’\nটিসিবি রংপুর আঞ্চলিক কার্যালয়ের কর্মকর্তা প্রতাপ চন্দ্র বলেন, বাজার স্থিতিশীল রাখতে রংপুর নগরের ৯টি স্থানে খোলাবাজারে ভারতীয় পেঁয়াজ প্রতি কেজি ৩০ টাকায় বিক্রি শুরু করা হয়েছে। প্রতিটি স্থানে প্রতিদিন ২০০ কেজি পেঁয়াজ বিক্রি করা হবে। আর প্রতিজন পাবেন সর্বোচ্চ দুই কেজি।"
    },
    {
        "url": "https://www.prothomalo.com/business/market/%E0%A7%A9%E0%A7%AC-%E0%A6%9F%E0%A6%BE%E0%A6%95%E0%A6%BE-%E0%A6%95%E0%A7%87%E0%A6%9C%E0%A6%BF%E0%A6%A4%E0%A7%87-%E0%A6%85%E0%A6%A8%E0%A6%B2%E0%A6%BE%E0%A6%87%E0%A6%A8%E0%A7%87-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF-%E0%A6%B9%E0%A6%9A%E0%A7%8D%E0%A6%9B%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A7%87%E0%A6%81%E0%A7%9F%E0%A6%BE%E0%A6%9C",
        "title": "৩৬ টাকা কেজিতে অনলাইনে বিক্রি হচ্ছে টিসিবির পেঁয়াজ | প্রথম আলো",
        "meta_description": "সরকারি বিপণন সংস্থা ট্রেডিং করপোরেশন অব বাংলাদেশের (টিসিবি) পেঁয়াজ এখন থেকে অনলাইনে ঘরে বসেই কেনা যাবে। প্রতিকেজির দাম পড়বে ৩৬ টাকা। একজন গ্রাহক একবারে তিন কেজি পেঁয়াজ কিনতে পারবেন। একবারে সরবরাহ বা ডেলিভারি চার্জ বাবদ সর্বোচ্চ ৩০ টাকা নিতে পারবে ই-কমার্স প্রতিষ্ঠানগুলো।",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2020-09-20T19:08:00",
        "keywords": [
            "পণ্যবাজার",
            "পেঁয়াজ",
            "টিসিবি"
        ],
        "last_scraped": "2024-10-07T15:49:42.949115",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "সরকারি বিপণন সংস্থা ট্রেডিং করপোরেশন অব বাংলাদেশের (টিসিবি) পেঁয়াজ এখন থেকে অনলাইনে ঘরে বসেই কেনা যাবে। প্রতিকেজির দাম পড়বে ৩৬ টাকা। একজন গ্রাহক একবারে তিন কেজি পেঁয়াজ কিনতে পারবেন। একবারে সরবরাহ বা ডেলিভারি চার্জ বাবদ সর্বোচ্চ ৩০ টাকা নিতে পারবে ই-কমার্স প্রতিষ্ঠানগুলো।\nআজ রোববার এক ভার্চ্যুয়াল অনুষ্ঠানে টিসিবির পেঁয়াজ অনলাইনে বিক্রির কার্যক্রম উদ্বোধন করেন বাণিজ্যমন্ত্রী টিপু মুনশি। তিনি বলেন, অনেকেই সামাজিক কারণ ও সময়ের অভাবে রাস্তায় লাইনে দাঁড়িয়ে টিসিবির ট্রাক থেকে পেঁয়াজ কিনতে পারেন না। এ ছাড়া টিসিবির ট্রাক সংখ্যা বাড়ানোর সক্ষমতাও সীমিত। তাই ই-কমার্স প্রতিষ্ঠানকে যুক্ত করে অনলাইনে পেঁয়াজ বিক্রি করা হচ্ছে।\nবাণিজ্যমন্ত্রী আরও বলেন, সরকার এবার টিসিবির মাধ্যমে বিপুল পরিমাণ পেঁয়াজ আমদানির চিন্তা করছে। বড় ব্যবসায়ীরাও পেঁয়াজ আমদানি করে টিসিবিকে দেবেন।অনুষ্ঠানে জানানো হয়, আজ সন্ধ্যা অথবা কাল সকাল থেকে অনলাইনে ক্রেতারা পেঁয়াজের সরবরাহ আদেশ দিতে পারবেন। \nপাঁচটি প্রতিষ্ঠান আপাতত এ কার্যক্রমের সঙ্গে যুক্ত হচ্ছে। সেগুলো হলো চালডাল, স্বপ্ন অনলাইন, সিন্দাবাদডটকম, সবজিবাজারডটকম ও বিডিসোলডটকম। আগামীকাল থেকে যাচাইডটকম, একশপ ও অন্য একটি প্রতিষ্ঠাণ এ কার্যক্রমে যুক্ত হতে পারে। পরে আরও প্রতিষ্ঠান যোগ হবে। প্রতিটি প্রতিষ্ঠানকে আপাতত তিন দিনে ৫০০ কেজি করে পেঁয়াজ দেবে টিসিবি। একজন ক্রেতা একাধিকবার যাতে পেঁয়াজ না কিনতে পারেন, তা তদারকিতে কমিটি গঠন করা হয়েছে। আপাতত এ সেবা ঢাকা ও চট্টগ্রামে সীমিত থাকবে।\nঢাকায় এখন ৪০টি ট্রাকে পেঁয়াজ বিক্রি করে টিসিবি। প্রতি কেজির দর ৩০ টাকা। সাধারণত একজন ক্রেতা দুই কেজি করে পেঁয়াজ কিনতে পারেন। তবে চাপ বেশি থাকলে এক কেজি করে দেওয়া হয়। সারা দেশে ২৭৫টি ট্রাকে পণ্য বিক্রি করে টিসিবি।ভারত গত ১৪ সেপ্টেম্বর হঠাৎ করে পেঁয়াজ রপ্তানি বন্ধ করে দেয়। এরপর দেশে পেঁয়াজের দাম ব্যাপকভাবে বেড়ে যায়। দেশি পেঁয়াজের কেজি ১০০ টাকা ছাড়ায়। অবশ্য গত কয়েক দিন ধরে দাম পড়তি। \nঅনলাইনে পেঁয়াজ বিক্রির উদ্বোধনী অনুষ্ঠানে বাণিজ্যসচিব মো. জাফর উদ্দিন, টিসিবির চেয়ারম্যান ব্রিগেডিয়ার জেনারেল মো. আরিফুল হাসান, ই-ক্যাবের সভাপতি শমী কায়সার সহ বাণিজ্য মন্ত্রণালয়ের কর্মচারী ও ই-ক্যাবের সদস্যরা উপস্থিত ছিলেন।"
    },
    {
        "url": "https://www.prothomalo.com/bangladesh/capital/%E0%A6%85%E0%A6%A8%E0%A6%B2%E0%A6%BE%E0%A6%87%E0%A6%A8%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A7%87%E0%A6%81%E0%A7%9F%E0%A6%BE%E0%A6%9C-%E0%A6%95%E0%A7%87%E0%A6%A8%E0%A6%BE%E0%A7%9F-%E0%A6%A7%E0%A7%81%E0%A6%AE-%E0%A6%95%E0%A7%8D%E0%A6%B0%E0%A7%87%E0%A6%A4%E0%A6%BE-%E0%A6%AC%E0%A7%87%E0%A6%B6%E0%A6%BF-%E0%A6%A7%E0%A6%BE%E0%A6%A8%E0%A6%AE%E0%A6%A8%E0%A7%8D%E0%A6%A1%E0%A6%BF-%E0%A6%97%E0%A7%81%E0%A6%B2%E0%A6%B6%E0%A6%BE%E0%A6%A8-%E0%A6%93-%E0%A6%AE%E0%A6%BF%E0%A6%B0%E0%A6%AA%E0%A7%81%E0%A6%B0%E0%A7%87",
        "title": "অনলাইনে টিসিবির পেঁয়াজ কেনায় ধুম, ক্রেতা বেশি ধানমন্ডি, গুলশান ও মিরপুরে | প্রথম আলো",
        "meta_description": "বেলা তিনটার সময় স্বপ্নের প্রধান নির্বাহী কর্মকর্তা সাব্বির হাসান প্রথম আলোকে জানান, দুই ঘণ্টায় তাঁরা ৪৫০ কেজি পেঁয়াজের ফরমাশ বা অর্ডার পেয়েছেন। ধানমন্ডি, গুলশান ও বনশ্রী এলাকা থেকে ফরমাশ বেশি আসছে। অভিজাত এলাকায় কেন বেশি চাহিদা, তার দুটি কারণ তুলে ধরেন সাব্বির হাসান। তিনি বলেন, ওই সব এলাকায় মানুষ অনলাইনে কেনাকাটায় বেশি অভ্যস্ত। আরেকটি বিষয় হলো, মানুষ এখন পণ্যের দাম নিয়ে ব্যাপক সচেতন।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2020-09%2Fa9d524c5-e6a5-4fbf-847f-cc841bce1d42%2F5105d442-507d-4d9f-a548-b607af6d0c15.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2020-09-22T10:41:00",
        "keywords": [
            "রাজধানী",
            "টিসিবি",
            "পেঁয়াজ",
            "বাজারদর",
            "বাণিজ্য"
        ],
        "last_scraped": "2024-10-07T15:50:04.132946",
        "source": "প্রথম আলো",
        "old": true,
        "author": "রাজীব আহমেদ",
        "content": "অনলাইনে সরকারি বিপণন সংস্থা টিসিবির পেঁয়াজ বিক্রি শুরুর পর কেনার ধুম পড়েছে। দুটি প্রতিষ্ঠান আজ দুপুর ১২টার পর থেকে টিসিবির পেঁয়াজ বিক্রি শুরু করে। এরপরই ক্রেতারা হুমড়ি খেয়ে পড়েন। টিসিবি গতকাল রোববার সন্ধ্যায় সুপারশপ স্বপ্ন অনলাইন ও চালডাল ডটকমকে দেড় হাজার কেজি করে পেঁয়াজ বরাদ্দ দেয়। আজ দুপুর ১২টা থেকে স্বপ্ন ও সাড়ে ১২টা থেকে চালডাল তাদের ওয়েবসাইটের মাধ্যমে টিসিবির পেঁয়াজ বিক্রি শুরু করে।\nবেলা তিনটার সময় স্বপ্নের প্রধান নির্বাহী কর্মকর্তা সাব্বির হাসান প্রথম আলোকে জানান, দুই ঘণ্টায় তাঁরা ৪৫০ কেজি পেঁয়াজের ফরমাশ বা অর্ডার পেয়েছেন। ধানমন্ডি, গুলশান ও বনশ্রী এলাকা থেকে ফরমাশ বেশি আসছে। অভিজাত এলাকায় কেন বেশি চাহিদা, তার দুটি কারণ তুলে ধরেন সাব্বির হাসান। তিনি বলেন, ওই সব এলাকায় মানুষ অনলাইনে কেনাকাটায় বেশি অভ্যস্ত। আরেকটি বিষয় হলো, মানুষ এখন পণ্যের দাম নিয়ে ব্যাপক সচেতন।\nআরেক ই-কমার্স প্রতিষ্ঠান চালডাল ডটকম বেলা তিনটায় জানিয়েছে, চাহিদা এত বেশি যে তারা আর বেশি সময় অর্ডার নিতে পারবে না। চালডালের হেড অব গ্রোথ ওমর শরীফ প্রথম আলোকে বলেন, ‘আমরা সাড়ে ১২টার দিকে বিক্রি শুরু করেছি। কোনো প্রচার চালাইনি। তারপরও পেঁয়াজ প্রায় শেষের দিকে।’ তিনি বলেন, মিরপুর, মিরপুর ডিওএইচএস, রাজারবাগ ও উত্তরা থেকে তাঁরা অর্ডার বেশি পাচ্ছেন।\nঅনলাইনে ট্রেডিং করপোরেশন অব বাংলাদেশের (টিসিবি) পেঁয়াজ প্রতিকেজি ৩৬ টাকা দরে বিক্রি হচ্ছে। একজন গ্রাহক একবারে তিন কেজি পেঁয়াজ কিনতে পারছেন। সরবরাহ বা ডেলিভারি চার্জ বাবদ সর্বোচ্চ ৩০ টাকা নিচ্ছে ই-কমার্স প্রতিষ্ঠানগুলো।বাণিজ্যমন্ত্রী টিপু মুনশি গতকাল রোববার এক ভার্চ্যুয়াল অনুষ্ঠানে টিসিবির পেঁয়াজ অনলাইনে বিক্রির কার্যক্রম উদ্বোধন করেন। ওই অনুষ্ঠানে তিনি বলেন, অনেকেই সামাজিক কারণ ও সময়ের অভাবে রাস্তায় লাইনে দাঁড়িয়ে টিসিবির ট্রাক থেকে পেঁয়াজ কিনতে পারেন না। এ ছাড়া টিসিবির ট্রাকসংখ্যা বাড়ানোর সক্ষমতাও সীমিত। তাই ই-কমার্স প্রতিষ্ঠানকে যুক্ত করে অনলাইনে পেঁয়াজ বিক্রি করা হচ্ছে।\nঅনলাইনে বিক্রির সঙ্গে পাঁচটি ই-কমার্স প্রতিষ্ঠান যুক্ত হচ্ছে। পরে আরও যোগ হবে। আপাতত এ সেবা ঢাকা ও চট্টগ্রামে সীমিত থাকবে। আজ টিসিবির মুখপাত্র হ‌ুমায়ূন কবির প্রথম আলোকে বলেন, গতকাল দুটি প্রতিষ্ঠান দেড় হাজার কেজি করে পেঁয়াজ নিয়েছে।\nঢাকায় এখন ৪০টি ট্রাকে পেঁয়াজ বিক্রি করে টিসিবি। প্রতি কেজির দর ৩০ টাকা। সাধারণত একজন ক্রেতা দুই কেজি করে পেঁয়াজ কিনতে পারেন। তবে চাপ বেশি থাকলে এক কেজি করে দেওয়া হয়। সারা দেশে ২৭৫টি ট্রাকে পণ্য বিক্রি করে টিসিবি। অনলাইনে অপেক্ষাকৃত সচ্ছল ক্রেতারা কেনাকাটা করেন বলে দাম কেজিতে ৬ টাকা বেশি রাখা হচ্ছে।\nভারত ১৪ সেপ্টেম্বর হঠাৎ করে পেঁয়াজ রপ্তানি বন্ধ করে দেয়। এরপর দেশে পেঁয়াজের দাম ব্যাপকভাবে বেড়ে যায়। দেশি পেঁয়াজের কেজি ১০০ টাকা ছাড়ায়। অবশ্য কয়েক দিন ধরে দাম পড়তি। ঢাকায় এখন দেশি পেঁয়াজ ৮০ থেকে ৯০ টাকা ও ভারতীয় পেঁয়াজ ৬৫ থেকে ৭০ টাকা কেজিতে বিক্রি হচ্ছে। কারওয়ান বাজারের পেঁয়াজ বিক্রেতা শাহ আলম প্রথম আলোকে বলেন, বাজারে ক্রেতা খুব কম। চাহিদা নেই।"
    },
    {
        "url": "https://www.prothomalo.com/poll/%E0%A6%85%E0%A6%A8%E0%A6%B2%E0%A6%BE%E0%A6%87%E0%A6%A8%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A7%87%E0%A6%81%E0%A7%9F%E0%A6%BE%E0%A6%9C-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF%E0%A6%B0-%E0%A6%86%E0%A6%93%E0%A6%A4%E0%A6%BE-%E0%A6%AC%E0%A6%BE%E0%A7%9C%E0%A6%BE%E0%A6%A8%E0%A7%8B-%E0%A6%89%E0%A6%9A%E0%A6%BF%E0%A6%A4-%E0%A6%AC%E0%A6%B2%E0%A7%87-%E0%A6%AE%E0%A6%A8%E0%A7%87-%E0%A6%95%E0%A6%B0%E0%A7%87%E0%A6%A8-%E0%A6%95%E0%A6%BF",
        "title": "অনলাইনে টিসিবির পেঁয়াজ বিক্রির আওতা বাড়ানো উচিত বলে মনে করেন কি? | প্রথম আলো",
        "meta_description": "অনলাইনে টিসিবির পেঁয়াজ বিক্রির আওতা বাড়ানো উচিত বলে মনে করেন কি? ",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo%2Fimport%2Fmedia%2F2020%2F03%2F21%2F26447c4d75b4ccb6843f1eddfed8a099-5e765233140f3.jpg?rect=0%2C0%2C1024%2C683&auto=format%2Ccompress&fmt=webp&format=webp&w=640&dpr=1.3",
        "published_date": "2020-09-22T20:46:00",
        "keywords": [
            "টিসিবি",
            "পেঁয়াজ"
        ],
        "last_scraped": "2024-10-07T15:50:22.250379",
        "source": "প্রথম আলো",
        "old": true,
        "author": "অনলাইন ডেস্ক",
        "content": ""
    },
    {
        "url": "https://www.prothomalo.com/business/%E0%A7%A8%E0%A7%AB-%E0%A6%9F%E0%A6%BE%E0%A6%95%E0%A6%BE%E0%A7%9F-%E0%A6%86%E0%A6%B2%E0%A7%81-%E0%A6%AC%E0%A7%87%E0%A6%9A%E0%A6%AC%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF",
        "title": "২৫ টাকায় আলু বেচবে টিসিবি | প্রথম আলো",
        "meta_description": "ক্রেতাদের সাশ্রয়ী মূল্যে আলু সরবরাহের জন্য ট্রেডিং করপোরেশন অব বাংলাদেশের (টিসিবি) ট্রাক সেলের মাধ্যমে সবজিটি বিক্রি করা হবে। টিসিবি প্রতি কেজি আলু ২৫ টাকায় বিক্রি করবে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2020-10%2F26411273-7b28-4bb8-8b35-591bcb412b5d%2FDH0493_20190228_BoguraPotatoField18.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2020-10-18T19:59:00",
        "keywords": [
            "বাজারদর",
            "টিসিবি",
            "বাণিজ্যমন্ত্রী"
        ],
        "last_scraped": "2024-10-07T15:50:40.487954",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": " বাণিজ্যমন্ত্রী টিপু মুনশি বলেছেন, ক্রেতাদের সাশ্রয়ী মূল্যে আলু সরবরাহের জন্য ট্রেডিং করপোরেশন অব বাংলাদেশের (টিসিবি) ট্রাক সেলের মাধ্যমে সবজিটি বিক্রি করা হবে। টিসিবি প্রতি কেজি আলু ২৫ টাকায় বিক্রি করবে। সচিবালয়ে বাণিজ্য মন্ত্রণালয়ের সভাকক্ষে আজ রোববার কোল্ড স্টোরেজ অ্যাসোসিয়েশন, আলুর পাইকারি বিক্রেতা, কৃষি বিপণন অধিদপ্তর, কৃষি সম্প্রসারণ অধিদপ্তরসহ সরকারের সংশ্লিষ্ট সংস্থা ও বিভাগের কর্মকর্তাদের নিয়ে আয়োজিত এক সভায় এসব কথা বলেন বাণিজ্যমন্ত্রী টিপু মুনশি। বাণিজ্যমন্ত্রী বলেন, বাজারে সরকার–নির্ধারিত মূল্যে আলু বিক্রি নিশ্চিত করা হবে। এ জন্য বাণিজ্য মন্ত্রণালয়ের অধীন জাতীয় ভোক্তা অধিকার সংরক্ষণ অধিদপ্তরসহ সরকারের সংশ্লিষ্ট সংস্থাগুলো কাজ করছে।\nদেশে আলুর কোনো ঘাটতি নেই বলে দাবি করেন বাণিজ্যমন্ত্রী। তিনি বলেন, দেশে আলুর কোনো ঘাটতি নেই। প্রচুর আলু আবাদ হয়েছে। বন্যা ও বৃষ্টির কারণে সবজির আবাদ কিছুটা ক্ষতি হওয়ায় আলুর চাহিদা বেড়েছে। তবে সরকার–নির্ধারিত মূল্যের বেশি আলুর দাম হওয়ার কোনো কারণ নেই।প্রসঙ্গত, সরকারের কৃষি সম্প্রসারণ অধিদপ্তর কোল্ড স্টোরেজ পর্যায়ে প্রতি কেজি আলুর দাম ২৩ টাকা, পাইকারি পর্যায়ে ২৫ টাকা এবং খুচরা পর্যায়ে ৩০ টাকা নির্ধারণ করে দিয়েছে।গতকালের সভায় উপস্থিত ছিলেন কৃষি বিপণন অধিদপ্তরের মহাপরিচালক মোহাম্মদ ইউসুফ, বাণিজ্য মন্ত্রণালয়ের অতিরিক্ত সচিব (রপ্তানি) মো. ওবায়দুল আজম, অতিরিক্ত সচিব (আইআইটি) মো. হাফিজুর রহমান, জাতীয় ভোক্তা অধিকার সংরক্ষণ অধিদপ্তরের মহাপরিচালক বাবলু কুমার সাহা, টিসিবির চেয়ারম্যান ব্রিগেডিয়ার জেনারেল মো. আরিফুল হাসান, রপ্তানি উন্নয়ন ব্যুরোর (ইপিবি) ভাইস চেয়ারম্যান এ এইচ এম আহসান, বাংলাদেশ কোল্ড স্টোরেজ অ্যাসোসিয়েশনের সভাপতি মো. মোস্তাক হোসেন, ট্রেড অ্যান্ড ট্যারিফ কমিশনের সদস্য শাহ মো. আবু রায়হান আল-বেরুনি প্রমুখ। সভাটি সঞ্চালনা করেন বাণিজ্যসচিব মো. জাফর উদ্দীন।"
    },
    {
        "url": "https://www.prothomalo.com/bangladesh/capital/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%9F%E0%A7%8D%E0%A6%B0%E0%A6%BE%E0%A6%95-%E0%A6%B8%E0%A7%87%E0%A6%B2%E0%A7%87-%E0%A7%A9%E0%A7%AB-%E0%A6%9F%E0%A6%BE%E0%A6%95%E0%A6%BE%E0%A7%9F-%E0%A6%AE%E0%A6%BF%E0%A6%B2%E0%A6%9B%E0%A7%87-%E0%A6%8F%E0%A6%95-%E0%A6%95%E0%A7%87%E0%A6%9C%E0%A6%BF-%E0%A6%86%E0%A6%B2%E0%A7%81",
        "title": "টিসিবির ট্রাক সেলে ৩৫ টাকায় মিলছে এক কেজি আলু | প্রথম আলো",
        "meta_description": "সরকার–নির্ধারিত মূল্যে প্রতি কেজি আলু ২৫ টাকায় বিক্রি করছে ট্রেডিং করপোরেশন অব বাংলাদেশের (টিসিবি)। ট্রাকে রাজধানীর বিভিন্ন স্থানে আলু বিক্রি করা হচ্ছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2020-10%2F90875258-6576-434f-9cc6-6496325b7037%2Fpotato_1.jpg?rect=0%2C167%2C4000%2C2667&auto=format%2Ccompress&fmt=webp&format=webp&w=640&dpr=1.3",
        "published_date": "2020-10-21T17:44:00",
        "keywords": [
            "টিসিবি",
            "বাণিজ্য",
            "রাজধানী",
            "বাজারদর",
            "ঢাকা"
        ],
        "last_scraped": "2024-10-07T15:50:58.233990",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "সরকার–নির্ধারিত মূল্য ২৫ টাকায় ট্রেডিং করপোরেশন অব বাংলাদেশের (টিসিবি) ট্রাকে রাজধানীর বিভিন্ন স্থানে আলু বিক্রি করা হচ্ছে। আজ বুধবার থেকে এই আলু বিক্রি কার্যক্রম টিসিবির অন্যান্য পণ্যের সঙ্গে যুক্ত করা হয়।\nসকালে রাজধানীর বিজয় সরণি এলাকায় গিয়ে দেখা যায়, তেজগাঁও জামে মসজিদসংলগ্ন পদচারী–সেতুর নিচে টিসিবির ডিলার কবির স্টোর নামের একটি প্রতিষ্ঠানের কর্মীরা টিসিবির পণ্য বিক্রি করছেন। ট্রাকের সামনে নারী-পুরুষের প্রায় সমান দীর্ঘ সারি। একেকটি সারিতে ২৫ থেকে ৩০ জন দাঁড়িয়ে রয়েছেন। কথা বলে জানা গেল, তাঁদের কেউ কেউ এক ঘণ্টার বেশি সময় ধরে লাইনে দাঁড়িয়ে আছেন।\nপল্টনের বাসিন্দা রুহুল আমিন মিরপুর বিআরটিএতে একটি কাজে গিয়েছিলেন। ফেরার পথে ট্রাক সেল দেখতে পান। তাৎক্ষণিক গাড়ি থেকে নেমে তিনি তাঁর প্রয়োজনীয় কিছু পণ্য কেনেন।\nরুহুল আমিন জানান, ট্রাক সেলে যেসব পণ্য পাওয়া যায়, যেমন: চিনি, মসুর ডাল, সয়াবিন তেল, পেঁয়াজ ও আলু—সবই কিনেছেন। তার মোট ৬০৫ টাকা খরচ হয়েছে। আমিন বলেন, ‘এখানে কম দামে কিছু প্রয়োজনীয় জিনিস পাওয়া যায়। তাই সুযোগ বুঝে এখান থেকে আমার প্রয়োজনীয় জিনিসগুলো কিনে নিলাম। আমার কিছু টাকা সাশ্রয় হয়েছে।’\nতেজকুনিপাড়ার বাসিন্দা আকলিমা খাতুন বললেন, ‘আলু প্রতিদিন তরকারিতে কোনো না কোনোভাবে ব্যবহার করা যায়। এই আলুর দাম অনেক বেড়ে গেছে। আলুর দাম বেড়ে যাওয়ায় আমাদের মতো নিম্ন আয়ের মানুষের কষ্টটাও বেড়ে গেছে। আগে আলুভর্তা, আলুভাজি কিংবা ডাল দিয়ে কোনো এক বেলার খাবার খাওয়া যেত। এখন সেই আলু খাওয়ার জন্যও আগে চিন্তা করতে হচ্ছে।’\nবিজয় সরণিতে টিসিবির পণ্য বিক্রি করছে নাখালপাড়ার কবির স্টোর নামের একটি প্রতিষ্ঠান। এই প্রতিষ্ঠানের প্রতিনিধি আকবর হোসেন জানান, তাঁদের প্রত্যেকের জন্য এক কেজি করে আলু বিক্রি করতে বলা হয়েছে। তাঁরা টিসিবির নির্দেশনা মোতাবেক আলু বিক্রি করছেন।\nট্রাক সেলে চিনি প্রতি কেজি ৫০ টাকা, মসুর ডাল প্রতি কেজি ৫০ টাকা, পেঁয়াজ প্রতি কেজি ৩০ টাকা ও সয়াবিন তেল প্রতি লিটার ৮০ টাকায় বিক্রি করা হচ্ছে।\nএকজন ক্রেতা সর্বোচ্চ দুই কেজি চিনি, এক কেজি ডাল, এক কেজি পেঁয়াজ ও তেলের ৫ লিটারের একটি বোতল নিতে পারেন।"
    },
    {
        "url": "https://www.prothomalo.com/bangladesh/capital/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AE%E0%A6%BE%E0%A6%A7%E0%A7%8D%E0%A6%AF%E0%A6%AE%E0%A7%87-%E0%A6%AA%E0%A6%B6%E0%A7%81%E0%A6%96%E0%A6%BE%E0%A6%A6%E0%A7%8D%E0%A6%AF-%E0%A6%B8%E0%A6%B0%E0%A6%AC%E0%A6%B0%E0%A6%BE%E0%A6%B9%E0%A7%87%E0%A6%B0-%E0%A6%A6%E0%A6%BE%E0%A6%AC%E0%A6%BF",
        "title": "টিসিবির মাধ্যমে পশুখাদ্য সরবরাহের দাবি | প্রথম আলো",
        "meta_description": "সরকারি বিপণন সংস্থা ট্রেডিং করপোরেশন অব বাংলাদেশের (টিসিবি) মাধ্যমে পশুখাদ্য সরবরাহ করে উচ্চমূল্যের লাগাম, বিদেশ থেকে মাংস আমদানি বন্ধসহ ১০ দফা দাবি জানিয়েছে বাংলাদেশ ডেইরি ফার্মারস অ্যাসোসিয়েশন।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2020-10%2Fd3576743-72be-4883-af69-a6aaeb72c61a%2F70ea4e8e-6bdf-4876-8d0b-3ad3c22967ab.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2020-10-25T16:03:00",
        "keywords": [
            "কৃষি",
            "গবাদি পশু",
            "সরকার",
            "টিসিবি",
            "কৃষক"
        ],
        "last_scraped": "2024-10-07T15:51:24.996452",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "সরকারি বিপণন সংস্থা ট্রেডিং করপোরেশন অব বাংলাদেশের (টিসিবি) মাধ্যমে পশুখাদ্য সরবরাহ করে উচ্চমূল্যের লাগাম, বিদেশ থেকে মাংস আমদানি বন্ধসহ ১০ দফা দাবি জানিয়েছে বাংলাদেশ ডেইরি ফার্মারস অ্যাসোসিয়েশন।\nআজ রোববার রাজধানীর জাতীয় প্রেসক্লাবে এক সংবাদ সম্মেলনে এসব দাবি জানায় সংগঠনটি।\nসংগঠনের অন্যান্য দাবির মধ্যে রয়েছে দুধের প্ল্যান্ট তৈরি বাড়ানো, অস্বাস্থ্যকর কনডেন্সড মিল্ক তৈরি বন্ধ, খামারিদের বিনা জামানতে কম সুদে ও সহজ শর্তে ব্যাংকঋণ দেওয়া, ডেইরি বোর্ড গঠন ইত্যাদি।\nসংবাদ সম্মেলনে বলা হয়, বাংলাদেশে দুধ ও মাংস উৎপাদনকারী খামারিদের সংখ্যা প্রায় আট লাখ। এই পেশার সঙ্গে প্রত্যক্ষ ও পরোক্ষভাবে প্রায় দুই কোটি মানুষ জড়িত। মাংস উৎপাদনেও বাংলাদেশ স্বয়ংসম্পূর্ণ হয়েছে। দুধ উৎপাদন বেড়েছে প্রায় তিন গুণ।\nসংবাদ সম্মেলনে বক্তব্য দেন অ্যাসোসিয়েশনের সভাপতি ইমরান হোসেন, সাধারণ সম্পাদক মো. শাহ এমরান প্রমুখ।"
    },
    {
        "url": "https://www.prothomalo.com/bangladesh/capital/%E0%A6%86%E0%A6%B2%E0%A7%81-%E0%A6%AA%E0%A7%87%E0%A6%81%E0%A7%9F%E0%A6%BE%E0%A6%9C-%E0%A6%A8%E0%A6%BF%E0%A7%9F%E0%A7%87-%E0%A6%86%E0%A6%9B%E0%A6%BF%E0%A7%9F%E0%A6%BE%E0%A6%A6%E0%A7%87%E0%A6%B0-%E0%A6%B8%E0%A6%82%E0%A6%97%E0%A7%8D%E0%A6%B0%E0%A6%BE%E0%A6%AE",
        "title": "আলু, পেঁয়াজ নিয়ে আছিয়াদের সংগ্রাম | প্রথম আলো",
        "meta_description": "রাজধানীর ফার্মগেটের খামারবাড়িতে সরকারের ট্রেডিং করপোরেশন অব বাংলাদেশের (টিসিবি) ভ্রাম্যমাণ ট্রাকসেল কার্যক্রমের ট্রাকের কাছে দাঁড়িয়ে আজ দুপুরে কথা হয় আছিয়ার সঙ্গে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2020-11%2F823f0123-ce0f-4b9b-903c-12eb5d4ce7ce%2F20201101_123152.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2020-11-01T15:35:00",
        "keywords": [
            "পেঁয়াজ",
            "টিসিবি",
            "রাজধানী"
        ],
        "last_scraped": "2024-10-07T15:51:46.021455",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "আছিয়া বেগম! করোনাভাইরাসের প্রাদুর্ভাব কিছুটা কমলে রাজধানীর একটি বাড়িতে ছোটা বুয়া বা গৃহকর্মীর কাজ আবার ফেরত পেয়েছেন। স্বামী রাজমিস্ত্রি। তিন সন্তান নিয়ে সংসার চালানোই দায়। মাছ-মাংস তো খাবারের তালিকা থেকে বলতে গেলে বিদায় করা হয়েছে বহু আগে। নিত্যখাবার আলু, তেল, ডাল ও পেঁয়াজের দামও আকাশছোঁয়া। তেল-ডাল তো বাদ দাওয়ার উপায় নেই। বাঁচতে তো হবে।\nআছিয়ার ছোট বাচ্চাটি রোদ আর গরমে কোলেই ঘুমিয়ে পড়েছে। রাজধানীর ফার্মগেটের খামারবাড়িতে সরকারের ট্রেডিং করপোরেশন অব বাংলাদেশের (টিসিবি) ভ্রাম্যমাণ ট্রাকসেল কার্যক্রমের ট্রাকের কাছে দাঁড়িয়ে আজ দুপুরে কথা হয় আছিয়ার সঙ্গে। জানালেন, একটু আগে তিনি পণ্য হাতে পেয়েছেন। সকাল নয়টা থেকে লাইনে দাঁড়িয়ে ছিলেন। যে বাসায় কাজ করেন, সেখান থেকে বলে এসেছেন তাঁর কাজে যেতে দেরি হবে। তবে এত দেরি হবে তিনি বুঝতে পারেননি।\nআছিয়া অবশেষে হাতে পেয়েছেন ৩ কেজি পেঁয়াজ, ২ কেজি আলু, তেল ৪ লিটার, আর ডাল ১ কেজি। দীর্ঘক্ষণ দাঁড়িয়ে থাকলেও সব হাতে পাওয়ার পর আছিয়ার মুখে হাসি। কারণ, বাজার থেকে পেঁয়াজ কিনতে হতো ৯০ টাকা কেজিতে, এখানে পেয়েছেন ৩০ টাকায়। আলু কিনতে হতো ৪০ থেকে ৫০ টাকা কেজি, এখানে পেয়েছেন ২৫ টাকা কেজিতে।\nকত দিনের বাজার করলেন—এ প্রশ্নে আছিয়া বললেন, স্বামী-স্ত্রী আর তিন বাচ্চা—তিন বেলা খাবার। তাই বলা যাচ্ছে না আসলে তিনি কত দিনের বাজার করলেন।\nখামারবাড়িতে শুধু আছিয়া নন, দুটি লাইনে পুরুষ আর তিনটি লাইনে দাঁড়িয়ে ছিলেন নারীরা। চাকরিজীবী, গৃহিণীসহ বিভিন্ন শ্রেণি-পেশার মানুষ লাইনে দাঁড়ানো। একজন নারী জানালেন, তিনি বাচ্চাকে বাসার কাছে এক শিক্ষকের কাছে প্রাইভেট পড়াতে দিয়ে এসেছেন। পড়া শেষ, সেখান থেকে দুবার ফোন দিয়েছে। অথচ লাইনের শেষ মাথায় যেতে আরও অপেক্ষা করতে হবে। নারীদের অনেকের সঙ্গেই ছোট বাচ্চা। আর লাইন ভেঙে কেউ কেউ বাড়তি সুবিধা নিচ্ছেন বলেও লাইনে দাঁড়ানো মানুষদের অভিযোগ।\nজানা গেল, নির্ধারিত সময়ের চেয়ে ট্রাকটি আজ কিছুটা দেরিতে এসেছে। এ কারণে লাইনের সংখ্যা সমানে লম্বা হচ্ছে। ট্রাকের ওপর মাত্র চারজন কর্মী। ডাল, পেঁয়াজ মেপে দিয়ে টাকা নিতে নিতে তাঁদের অবস্থাও কাহিল।"
    },
    {
        "url": "https://www.prothomalo.com/business/market/%E0%A6%AA%E0%A6%9A%E0%A6%A8%E0%A6%A7%E0%A6%B0%E0%A6%BE-%E0%A6%AA%E0%A7%87%E0%A6%81%E0%A7%9F%E0%A6%BE%E0%A6%9C-%E0%A6%97%E0%A6%9B%E0%A6%BF%E0%A7%9F%E0%A7%87-%E0%A6%A6%E0%A6%BF%E0%A6%9A%E0%A7%8D%E0%A6%9B%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF",
        "title": "পচনধরা পেঁয়াজ গছিয়ে দিচ্ছে টিসিবি | প্রথম আলো",
        "meta_description": "সরকারি সংস্থা ট্রেডিং করপোরেশন অব বাংলাদেশের (টিসিবি) পেঁয়াজের প্রতি কেজি দর মাত্র ২০ টাকা। এত কম দামেও টিসিবির পেঁয়াজ কিনতে ক্রেতাদের আগ্রহ নেই। কারণ, পেঁয়াজগুলোতে পচন ধরেছে। অন্যদিকে বাজারে দাম বেশ কমে গেছে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-01%2F35d489b5-95f6-473b-8527-e3b8f4d8ec07%2FIMG_20210104_152208082117.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2021-01-05T12:30:00",
        "keywords": [
            "টিসিবি",
            "বাণিজ্য সংবাদ"
        ],
        "last_scraped": "2024-10-07T15:52:11.748540",
        "source": "প্রথম আলো",
        "old": true,
        "author": "ড্রিঞ্জা চাম্বুগং",
        "content": "সরকারি সংস্থা ট্রেডিং করপোরেশন অব বাংলাদেশের (টিসিবি) পেঁয়াজের প্রতি কেজি দর মাত্র ২০ টাকা। এত কম দামেও টিসিবির পেঁয়াজ কিনতে ক্রেতাদের আগ্রহ নেই। কারণ, পেঁয়াজগুলোতে পচন ধরেছে। অন্যদিকে বাজারে দাম বেশ কমে গেছে।\nটিসিবির পরিবেশকেরা এখন নতুন কৌশল নিয়েছেন। ক্রেতাদের ভোজ্যতেল ও ডালের সঙ্গে পেঁয়াজ কিনতে বাধ্য করছেন। রাজধানীর বেগুনবাড়িতে গতকাল বেলা সাড়ে তিনটার দিকে দেখা যায়, ট্রাকে করে বোতলজাত সয়াবিন তেল, ডাল ও পেঁয়াজ বিক্রি করছে টিসিবির পরিবেশক প্যারাডাইস এন্টারপ্রাইজ। ক্রেতার কোনো ভিড় নেই। মাঝে মাঝে দু–একজন গেলে পেঁয়াজ কেনার শর্ত দেওয়া হয়। তা শুনে বেশির ভাগ ক্রেতাই ফিরে যান। কেউ কেউ অন্য পণ্যের সঙ্গে পেঁয়াজের পরিমাণ কম দেওয়ারও অনুরোধ করেন।\nক্রেতাদের একজন রহিমা খাতুন বলেন, ‘এক কেজি ডালের সঙ্গে আড়াই কেজি পেঁয়াজ গছিয়ে দেওয়া হয়েছে। বাজারের চেয়ে টিসিবির পেঁয়াজের দাম কম। তবে পেঁয়াজ অনেকাংশে পচা।’\nটিসিবির ট্রাকে মাঝারি দানার এক কেজি ডালের দাম ৫০ টাকা, যা বাজারের চেয়ে ৩০ টাকা কম। পাঁচ লিটারের এক বোতল তেলের দাম ৪০০ টাকা। এ ক্ষেত্রে ক্রেতার সাশ্রয় দেড় শ টাকার মতো। তবে ডালের সঙ্গে আড়াই কেজির পাশাপাশি তেলের সঙ্গে কমপক্ষে পাঁচ কেজি পেঁয়াজ গছিয়ে দেন পরিবেশকেরা।\nটিসিবির পরিবেশক প্যারাডাইস এন্টারপ্রাইজের মালিক শরিফুজ্জামান খান বলেন, ক্রেতাদের কেউ পেঁয়াজ নিতে চায় না। অথচ টিসিবি পেঁয়াজই বেশি দিচ্ছে।\nশরিফুজ্জামান খান ছাড়াও টিসিবির ১৫ জন পরিবেশকের সঙ্গে গতকাল যোগাযোগ করা হলে তাঁরা প্রায় সবাই দাবি করেন, টিসিবি যে বিদেশি পেঁয়াজ দিচ্ছে, বাজারে তার চাহিদা নেই। পচন ধরার পাশাপাশি পেঁয়াজে চারা গজিয়েছে।\nভারত গত সেপ্টেম্বরে রপ্তানি বন্ধ করে দেওয়ার পর বাজার সামাল দিতে পেঁয়াজ বিক্রি শুরু করে টিসিবি। গত অক্টোবর–নভেম্বরে টিবিসির পেঁয়াজ কিনতে ট্রাকের সামনে দীর্ঘ লাইন ছিল। দেশে মৌসুম শুরু হওয়া এবং ভারত গত ১ জানুয়ারি থেকে রপ্তানি নিষেধাজ্ঞা তুলে নেওয়ায় বাজারে পেঁয়াজের দাম একেবারেই কমে গেছে।\nসংস্থাটির মুখপাত্র হুমায়ুন কবির প্রথম আলোকে বলেন, তাঁরা মোট দেড় লাখ টন পেঁয়াজ আমদানির প্রক্রিয়া শুরু করেছিলেন। তবে কিছু পেঁয়াজ আমদানির উদ্যোগ বাতিল করা হয়েছে। ৭০ হাজার টনের মতো পেঁয়াজ আগামী মার্চ পর্যন্ত আসবে। এগুলো কেনার প্রক্রিয়া বাতিলের সুযোগ ছিল না। তিনি আরও বলেন, পেঁয়াজ বিক্রির জন্য প্যাকেজ ব্যবস্থাকে এই মুহূর্তে বেশি কঠোরভাবে দেখা হচ্ছে না।\nরাজধানীর কারওয়ান বাজারে গতকাল দেখা যায়, ভালো মানের বিদেশি পেঁয়াজ প্রতি কেজি ৩০ টাকার আশপাশেই পাওয়া যাচ্ছে। দেশি পেঁয়াজ বিক্রি হচ্ছে ৩৫–৪০ টাকা কেজিতে। পুরান ঢাকার শ্যামবাজারের পেঁয়াজের আড়তমালিক নারায়ণ চন্দ্র সাহা বলেন, মৌসুমের সময় ভারতীয় পেঁয়াজ আমদানি নিয়ন্ত্রণ করা গেলে কৃষক, ব্যবসায়ী, এমনকি টিসিবিও বেঁচে যেত।"
    },
    {
        "url": "https://www.prothomalo.com/bangladesh/capital/%E0%A6%96%E0%A6%BF%E0%A6%B2%E0%A6%95%E0%A7%8D%E0%A6%B7%E0%A7%87%E0%A6%A4%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%B0%E0%A6%BF%E0%A6%AC%E0%A7%87%E0%A6%B6%E0%A6%95%E0%A6%95%E0%A7%87-%E0%A6%AA%E0%A7%81%E0%A6%B2%E0%A6%BF%E0%A6%B6%E0%A7%87%E0%A6%B0-%E0%A6%AE%E0%A6%BE%E0%A6%B0%E0%A6%A7%E0%A6%B0%E0%A7%87%E0%A6%B0-%E0%A6%85%E0%A6%AD%E0%A6%BF%E0%A6%AF%E0%A7%8B%E0%A6%97",
        "title": "খিলক্ষেতে টিসিবির পরিবেশককে পুলিশের মারধরের অভিযোগ | প্রথম আলো",
        "meta_description": "সরকারি সংস্থা ট্রেডিং করপোরেশন অব বাংলাদেশের (টিসিবি) পরিবেশককে মারধরের অভিযোগ উঠেছে। এই পরিবেশকের নাম ফোরকান হোসেন। প্রতিষ্ঠানের নাম মেসার্স আড়িয়াল খাঁ এন্টারপ্রাইজ। আজ বৃহস্পতিবার সকালে খিলক্ষেত রেলগেট পয়েন্টে পরিবেশক ও তাঁর কর্মীরা পণ্য বিক্রির সময় মারধরের শিকার হন।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo%2Fimport%2Fmedia%2F2019%2F04%2F01%2Fb49b6325f27c027099044712fc2559d2-5ca235c54a90e.jpg?auto=format%2Ccompress&fmt=webp&format=webp&w=300&dpr=1.3",
        "published_date": "2021-01-07T14:18:00",
        "keywords": [
            "টিসিবি",
            "খিলক্ষেত",
            "পুলিশ",
            "রাজধানী",
            "অপরাধ"
        ],
        "last_scraped": "2024-10-07T15:52:33.299000",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "সরকারি সংস্থা ট্রেডিং করপোরেশন অব বাংলাদেশের (টিসিবি) পরিবেশককে মারধরের অভিযোগ উঠেছে। এই পরিবেশকের নাম ফোরকান হোসেন। প্রতিষ্ঠানের নাম মেসার্স আড়িয়াল খাঁ এন্টারপ্রাইজ। আজ বৃহস্পতিবার সকালে খিলক্ষেত রেলগেট পয়েন্টে কর্মীসহ তিনি পণ্য বিক্রির সময় মারধরের শিকার হন বলে অভিযোগ করেন ফোরকান হোসেন।\nফোরকান হোসেনের অভিযোগ, খিলক্ষেত থানা–পুলিশের একটি টহল গাড়ি এসে প্রথমেই তাঁকে অকথ্য ভাষায় গালিগালাজ করে ওই জায়গা থেকে গাড়ি অন্যত্র সরিয়ে নিতে বলেন। তিনি (পরিবেশক) যেখানে আছেন, সেটা টিসিবির পণ্য বিক্রির খিলক্ষেতের রেলগেট পয়েন্ট জানালে তাঁকে থানায় ধরে নিয়ে যাওয়ার হুমকি দেওয়া হয়। টিসিবির পরিবেশকের কাগজপত্র দেখালে উল্টো পুলিশের সদস্যরা তাঁকে ঘাড়ে ধরে মারধর করেন। তাঁর পণ্য পরিমাপের যন্ত্রটিও পুলিশ সদস্যরা ভেঙে ফেলেছেন বলেও তিনি জানান।\nফোরকান হোসেন বলেন, ‘প্রতিদিন আমি খিলক্ষেত রেলগেট এলাকায় টিসিবির পণ্য বিক্রি করি। আজও পণ্য বিক্রি করছিলাম। জনসাধারণের চলাচলে কোনো সমস্যা হচ্ছিল না। তবু এভাবে জোর করে আমাকে ওই জায়গা থেকে সরিয়ে দেওয়া হয়।’ তিনি বেলা সাড়ে ১১টার দিকে খিলক্ষেত বাজারের ভেতরের অবস্থান করছেন বলেও জানান। টিসিবির পরিবেশককে রেলগেট পয়েন্ট থেকে সরিয়ে দেন খিলক্ষেত থানার পরিদর্শক রফিকুল ইসলাম। তিনি প্রথম আলোকে বলেন, ‘রাস্তায় দুই লাইনে দোকান আছে। \nআবার মোটরসাইকেল পার্ক করা। এরপর রাস্তায় ওই টিসিবির গাড়ি। তাকে (টিসিবির পরিবেশক) সরতে বলা হয়েছে। বলা হয়েছে, রাস্তাঘাট বন্ধ হয়ে গেছে। আপনি অন্যত্র গিয়ে বিক্রি করেন। সে টিসিবির কাগজ দেখিলে আমাকে বলে, আমি ট্রাকসেল। আমি রাস্তাতেই থাকব।’\nপুলিশের এই কর্মকর্তা বলেন, ‘তাঁর ব্যবসার জন্য রাস্তায় আমি তো জনগণকে ভোগান্তি দেব না। তাঁকে এটাও বলা হয়েছে, আপনি মেট্রোরেলের ওই দিকটাই যান। যারা পণ্য কিনবে, তারা ওই পাশ থেকেই কিনবে। সে সেখানেও যেতে চাইলেন না। কিন্তু আমার তো তাঁকে ওই জায়গা থেকে সরাতে হবে। তিনি টিসিবির ডিলার হলেও যেখানে খুশি সেখানে রাখতে পারেন না। তাঁকে কোনো রকম মারধর করা হয়নি। তাঁর মিটার স্কেলও ভাঙা হয়নি।’ তাঁকে শুধু ওই জায়গা থেকে সরিয়ে দেওয়া হয়েছে বলেও তিনি জানান।\nটিসিবির মুখপাত্র হুমায়ুন কবির বলেন, টিসিবির তালিকাভুক্ত পরিবেশক আড়িয়াল খাঁ এন্টারপ্রাইজের মালিক ফোরকান হোসেনকে নিয়মিত খিলক্ষেত রেলগেটের ওই পয়েন্টেই পণ্য বিক্রির জন্য নিয়োগ করা হয়। কাজটি তিনি সব সময় রাস্তার একপাশে কোনার দিকে করে থাকেন। ওই এলাকায় ট্রাকসেলের আশপাশে অনেক হকার ও ভ্রাম্যমাণ ব্যবসায়ীরা এভাবে পণ্য বিক্রি করেন। ঘটনার সময় ওই রাস্তায় কোনো যানজট ছিল না। এরপরও পুলিশ তাঁকে ওই জায়গা থেকে উঠিয়ে দিয়েছে।"
    },
    {
        "url": "https://www.prothomalo.com/business/economics/%E0%A6%B0%E0%A6%AE%E0%A6%9C%E0%A6%BE%E0%A6%A8%E0%A7%87%E0%A6%B0-%E0%A6%AA%E0%A7%8D%E0%A6%B0%E0%A6%B8%E0%A7%8D%E0%A6%A4%E0%A7%81%E0%A6%A4%E0%A6%BF-%E0%A6%AD%E0%A6%BE%E0%A6%B2%E0%A7%8B-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0",
        "title": "রমজানের প্রস্তুতি ভালো টিসিবির | প্রথম আলো",
        "meta_description": "উৎসব মানেই মূল্যছাড়—যুগ যুগ ধরে এমন চর্চাই চলে আসছে সারা পৃথিবীতে। কিন্তু বাংলাদেশ চলছে তার শতভাগ বিপরীত দিকে। বাংলাদেশে উৎসব মানেই ব্যবসায়ীরা নেমে পড়েন বেশি মুনাফা করার প্রতিযোগিতায়। বিচ্ছিন্ন ব্যতিক্রম ছাড়া এ দেশে নিত্যপণ্য থেকে পোশাক—সবকিছুতেই কমবেশি এমন প্রতিযোগিতা চলে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-03%2F8ad687e0-f01d-4287-bb57-776b31fd02e2%2FSYFUL_ISLAM_R.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2021-03-23T11:47:00",
        "keywords": [
            "অর্থনীতি",
            "টিসিবি",
            "বাজারদর"
        ],
        "last_scraped": "2024-10-07T15:52:48.811329",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "উৎসব মানেই মূল্যছাড়—যুগ যুগ ধরে এমন চর্চাই চলে আসছে সারা পৃথিবীতে। কিন্তু বাংলাদেশ চলছে তার শতভাগ বিপরীত দিকে। বাংলাদেশে উৎসব মানেই ব্যবসায়ীরা নেমে পড়েন বেশি মুনাফা করার প্রতিযোগিতায়। বিচ্ছিন্ন ব্যতিক্রম ছাড়া এ দেশে নিত্যপণ্য থেকে পোশাক—সবকিছুতেই কমবেশি এমন প্রতিযোগিতা চলে।\nবাঙালি মুসলমানদের জীবনে প্রধান উৎসব হচ্ছে ঈদুল ফিতর। কিন্তু প্রতিবছর পবিত্র রমজান মাস এলেই ভয়ে থাকেন ভোক্তারা—মুনাফাখোর ব্যবসায়ীরা জিনিসপত্রের দাম বাড়াবেন! এবারে রমজান আসতে আর তিন সপ্তাহ বাকি। এরই মধ্যে ব্যবসায়ীরা তাঁদের বহু বছরের পুরোনো অভ্যাস অনুযায়ী নিত্যপণ্যের দাম বাড়াতে শুরু করে দিয়েছেন। তাই সরকারকে বিকল্প পথ অবলম্বন করতে হয়েছে।\nকী সেই পথ? প্রশ্নটি করা হলে বাণিজ্যসচিব মো. জাফর উদ্দীন গতকাল সোমবার প্রথম আলোকে বললেন, ‘আমরা সরকারি বিক্রয়কারী সংস্থা ট্রেডিং করপোরেশন অব বাংলাদেশের (টিসিবি) সক্ষমতা বাড়িয়েছি। এ জন্য আমরা মাথায় রেখেছি, বাংলাদেশের চরম দারিদ্র্যের হারকে। এই হার এখন ১২ শতাংশ। রমজানে যেসব পণ্যের বেশি চাহিদা থাকে, সেগুলোর ১০ থেকে ১২ শতাংশ টিসিবির মজুতে রয়েছে।’\nনিত্যপণ্যের বাজার পরিস্থিতি স্বাভাবিক রাখতে আগামী রোববার টাস্কফোর্সের বৈঠক করবে বাণিজ্য মন্ত্রণালয়। এই বৈঠকের প্রস্তুতি হিসেবে মন্ত্রণালয় বিভিন্ন পণ্যের চাহিদা, উৎপাদন, আমদানি ও টিসিবির মজুতের তথ্য সংগ্রহ করেছে।\nএতে দেখা যায়, ভোজ্যতেলের বার্ষিক চাহিদা ২০ লাখ টন। আর মাসিক চাহিদা ১ লাখ ৫৪ হাজার টন। রমজানে মাসিক চাহিদা বেড়ে ২ লাখ টন ছাড়িয়ে যায়। চলতি ২০২০-২১ অর্থবছরে টিসিবির ৪৫ হাজার টন ভোজ্যতেল বিক্রির লক্ষ্য রয়েছে। রমজান উপলক্ষে সংস্থাটি সাশ্রয়ী মূল্যে ২৬ হাজার ৫০০ টন ভোজ্যতেল বিক্রি করবে।\nচিনির মাসিক চাহিদা ১ লাখ ৩৬ হাজার টন। টিসিবি রমজানে বিক্রি করবে ১৮ হাজার টন। মসুর ডালের ৮০ হাজার টন চাহিদার বিপরীতে সংস্থাটি বিক্রি করবে ১২ হাজার টন। রোজায় ছোলার চাহিদা ৮০ হাজার টন, টিসিবি বিক্রি করবে ৮ হাজার টন।\nবাণিজ্য মন্ত্রণালয় বলছে, ২৫ লাখ টন বার্ষিক চাহিদার মধ্যে রমজানেই পেঁয়াজের চাহিদা ৫ লাখ টন। তবে পেঁয়াজের দাম, উৎপাদন ও আমদানি পরিস্থিতি স্বাভাবিক ও সন্তোষজনক থাকায় টিসিবির মাধ্যমে বিক্রির পরিকল্পনা শুধু ৬ হাজার টন।\nরফিকুল ইসলাম নামের এক কলেজশিক্ষক গতকাল কারওয়ান বাজার থেকে বাজার করে রিকশায় ফিরছিলেন। রমজানের বাজার শুরু করে দিয়েছেন কি না? জানতে চাইলে পাল্টা প্রশ্নে তিনি বলেন, ‘এত আগে রমজানের বাজার কেন?’ একসঙ্গে সবাইকে বাজারে ঝাঁপিয়ে না পড়ার পরামর্শ দেন তিনি।\nবঙ্গবন্ধুর জন্মশতবার্ষিকী উপলক্ষে দেশে ১৭ মার্চ থেকে ৪০০ ট্রাকের মাধ্যমে ভোজ্যতেল, চিনি, মসুর ডাল ও পেঁয়াজ বিক্রি শুরু করেছে টিসিবি। রমজান উপলক্ষে দ্বিতীয় ধাপে বিক্রি শুরু হবে ১ এপ্রিল থেকে। তখন ছোলা ও খেজুর যুক্ত করার পাশাপাশি ট্রাকসংখ্যা বেড়ে ৫০০টিতে উন্নীত হবে।\nট্রাক থেকে একজন ক্রেতা দিনে ৫০ টাকা কেজি দরে সর্বোচ্চ ৪ কেজি চিনি, ৫৫ টাকা কেজি দরে ২ কেজি মসুর ডাল, ৯০ টাকা দরে ৫ লিটার সয়াবিন তেল এবং ১৫ টাকা দরে ৫ কেজি পেঁয়াজ কিনতে পারবেন। কেউ ট্রাক থেকে না কিনে ই-কমার্সের মাধ্যমেও এসব পণ্য কিনতে পারবেন।\nউৎসব এলেই ব্যবসায়ীরা জিনিসপত্রের দাম বাড়িয়ে দেন, কয়েক বছরের প্রবণতা হচ্ছে উৎসব আসার আগেই তারা এ কাজটি করেন। ঢাকার মৌলভিবাজার ব্যবসায়ী সমিতির সভাপতি এনায়েত উল্লাহ বলেন, ‘বিদেশের ডিপার্টমেন্টাল স্টোরগুলো, ৫০০ শতাংশ মুনাফা করে, তারা উৎসবে মূল্যছাড় দিতে পারে। আমো মুনাফা করি ২–৩ শতাংশ।’"
    },
    {
        "url": "https://www.prothomalo.com/bangladesh/%E0%A6%B0%E0%A7%8B%E0%A6%9C%E0%A6%BE%E0%A6%B0-%E0%A6%86%E0%A6%97%E0%A7%87-%E0%A6%B8%E0%A7%9F%E0%A6%BE%E0%A6%AC%E0%A6%BF%E0%A6%A8-%E0%A6%A4%E0%A7%87%E0%A6%B2%E0%A7%87%E0%A6%B0-%E0%A6%A6%E0%A6%BE%E0%A6%AE-%E0%A6%B2%E0%A6%BF%E0%A6%9F%E0%A6%BE%E0%A6%B0%E0%A7%87-%E0%A7%A8%E0%A7%A6-%E0%A6%9F%E0%A6%BE%E0%A6%95%E0%A6%BE-%E0%A6%AC%E0%A6%BE%E0%A7%9C%E0%A6%BE%E0%A6%B2-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF",
        "title": "রোজার আগে সয়াবিন তেলের দাম লিটারে ২০ টাকা বাড়াল টিসিবি | প্রথম আলো",
        "meta_description": "পবিত্র রমজান মাসের আগে সয়াবিন তেলের দাম প্রতি লিটারে ২০ টাকা বাড়াল সরকারি সংস্থা ট্রেডিং করপোরেশন অব বাংলাদেশ (টিসিবি)। আগামীকাল বৃহস্পতিবার থেকে সংস্থাটি প্রতি লিটার তেল ১০০ টাকা দরে বিক্রি করবে।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo%2Fimport%2Fmedia%2F2016%2F05%2F29%2F26b9b97016862a974cbf08f4a1ff0b3c-13.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2021-03-31T20:33:00",
        "keywords": [
            "টিসিবি",
            "বাজারদর",
            "পেঁয়াজ"
        ],
        "last_scraped": "2024-10-07T15:53:07.480782",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "পবিত্র রমজান মাসের আগে সয়াবিন তেলের দাম প্রতি লিটারে ১০ টাকা বাড়াল সরকারি সংস্থা ট্রেডিং করপোরেশন অব বাংলাদেশ (টিসিবি)। আগামীকাল বৃহস্পতিবার থেকে সংস্থাটি প্রতি লিটার তেল ১০০ টাকা দরে বিক্রি করবে। এ নিয়ে জানুয়ারির পর দুই দফায় লিটারে ২০ টাকা বাড়ল টিসিবির সয়াবিন তেলের দাম।\n শুধু সয়াবিন তেল নয়, টিসিবি চিনির দামও কেজিতে ৫ টাকা করে বাড়িয়েছে। এখন থেকে সংস্থাটি প্রতি কেজি চিনি ও মসুর ডাল ৫৫ টাকা দরে বিক্রি করবে। আর পেঁয়াজ বিক্রি হবে ২০ টাকা দরে।\nটিসিবির পণ্যের তালিকায় নতুন করে যুক্ত হয়েছে ছোলা ও খেজুর। সংস্থাটি ছোলা প্রতি কেজি ৫৫ টাকা এবং খেজুর ৮০ টাকা দরে বিক্রি করবে।\nবুধবার টিসিবির এক বিজ্ঞপ্তিতে দাম বাড়ানোর বিষয়টি জানানো হয়। এতে বলা হয়, রমজান মাসে বাজারে নিত্যপ্রয়োজনীয় পণ্যের দাম স্থিতিশীল রাখার লক্ষ্যে সারা দেশে তাদের বিক্রয় কার্যক্রম চলবে। অবশ্য টিসিবির লাইনে দাঁড়িয়ে সীমিত আয়ের মানুষ পণ্য কেনেন। টিসিবি দাম বাড়িয়ে দেওয়ায় তাদের খরচ হঠাৎ করেই অনেকটা বেড়ে গেল।\nদাম কেন বাড়ানো হলো জানতে চাইলে টিসিবির মুখপাত্র মো. হুমায়ূন কবির প্রথম আলোকে বলেন, বাজারে পণ্যের দাম বেশি থাকায় টিসিবি মূল্য সমন্বয় করেছে। নইলে টিসিবির পণ্য নিয়ে অসাধু কাজ হওয়ার আশঙ্কা থাকে।\nটিসিবি জানিয়েছে, বৃহস্পতিবার থেকে তাদের বিক্রয় কার্যক্রম শুরু হবে। ক্রেতারা একসঙ্গে সর্বোচ্চ ৪ কেজি চিনি, ৩ কেজি ছোলা, ২ কেজি মসুর ডাল ও ৫ লিটার তেল কিনতে পারবেন। টিসিবির অনলাইন কার্যক্রমে শুধু পেঁয়াজ কেনা যাবে।\nসারা দেশে ৫০০ ভ্রাম্যমাণ ট্রাকে টিসিবির পণ্য বিক্রি করা হবে। এর মধ্যে ১০০টি ঢাকায় ও ২০টি চট্টগ্রাম সিটি করপোরেশন এলাকায় থাকবে। এ ছাড়া দেশের সব জেলা ও উপজেলা সদরে পরিবেশকদের মাধ্যমে পণ্য বিক্রি করা হবে।\nটিসিবি জানায়, রমজানে প্রতি ট্রাকে ৮০০ থেকে ১ হাজার ২০০ কেজি চিনি, ৬০০ থেকে ৭৫০ কেজি মসুর ডাল, ১ হাজার ২০০ থেকে দেড় হাজার লিটার সয়াবিন তেল, ৩০০ থেকে ১ হাজার কেজি পেঁয়াজ, ৪০০ থেকে ১ হাজার কেজি ছোলা ও ১০০ কেজি খেজুর বরাদ্দ দেওয়া হচ্ছে।"
    },
    {
        "url": "https://www.prothomalo.com/bangladesh/capital/%E0%A6%B0%E0%A7%8B%E0%A6%A6%E0%A7%87-%E0%A6%AA%E0%A7%81%E0%A7%9C%E0%A7%87-%E0%A6%A4%E0%A6%BE%E0%A6%81%E0%A6%B0%E0%A6%BE-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%B2%E0%A6%BE%E0%A6%87%E0%A6%A8%E0%A7%87",
        "title": "রোদে পুড়ে তাঁরা টিসিবির লাইনে | প্রথম আলো",
        "meta_description": "তপ্ত দুপুরে রাজধানীর খামারবাড়ি মোড়ে একটি ট্রাকের পেছনে মোটামুটি ৭০ জন মানুষের লাইন। ট্রাকটিতে বাজারের চেয়ে কম দামে সরকারি বিপণন সংস্থা টিসিবির পণ্য বিক্রি হয়। তা কিনতে দাঁড়িয়ে ছিলেন প্রবীণ এক দম্পতি।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-04%2F392c6626-4fc5-4da4-9782-5eadea0a021b%2Ftcb.JPG?auto=format%2Ccompress&fmt=webp&format=webp&w=640&dpr=1.3",
        "published_date": "2021-04-02T08:05:00",
        "keywords": [
            "বাজারদর",
            "টিসিবি",
            "রাজধানী"
        ],
        "last_scraped": "2024-10-07T15:53:25.173481",
        "source": "প্রথম আলো",
        "old": true,
        "author": "প্রতিবেদক",
        "content": "তপ্ত দুপুরে রাজধানীর খামারবাড়ি মোড়ে একটি ট্রাকের পেছনে মোটামুটি ৭০ জন মানুষের লাইন। ট্রাকটিতে বাজারের চেয়ে কম দামে সরকারি বিপণন সংস্থা টিসিবির পণ্য বিক্রি হয়। তা কিনতে দাঁড়িয়ে ছিলেন প্রবীণ এক দম্পতি।\nএই দম্পতি তাঁদের ছেলের সঙ্গে থাকেন পশ্চিম রাজাবাজারে। তাঁরা জানান, বাজারে নিত্যপ্রয়োজনীয় পণ্যের দাম ব্যাপক চড়া। সংসারের ব্যয় মেটাতে চাকরিজীবী ছেলের কষ্ট হচ্ছে। তাই স্বামী–স্ত্রী দুজন মিলে টিসিবির ট্রাকের সামনে দাঁড়িয়েছেন কম দামে তেল-চিনি কিনতে। দুই ঘণ্টা লাইনে দাঁড়িয়ে থেকে তাঁরা তেল-চিনি কিনে বাসায় ফেরেন।\nবাজারে এখন চাল, তেল, চিনি, মুরগিসহ বিভিন্ন পণ্যের দাম চড়া। এ পরিস্থিতিতে ট্রেডিং করপোরেশন অব বাংলাদেশের (টিসিবি) ট্রাকের সামনে মানুষের ভিড় বাড়ছে। \nলাইনে যুক্ত হচ্ছে নতুন নতুন মুখ, যাঁরা সাধারণত বাজার থেকেই কেনাকাটা করেন।\nএকটি ওষুধ কোম্পানির বিক্রয়কর্মী হিরা আক্তার মহাখালীতে টিসিবির ট্রাকের পেছনে দাঁড়িয়ে ছিলেন। দুই লিটার ভোজ্যতেল এবং দুই কেজি করে চিনি, ছোলা, ডাল ও পেঁয়াজ কেনার পর তিনি বলেন, বাজার থেকে কিনলে ১৯০ টাকা বেশি লাগত। তবে অনেকক্ষণ লাইনে দাঁড়িয়ে থাকতে হলো।\nহিরা আক্তার আরও বলেন, নিত্যপ্রয়োজনীয় পণ্যের দাম অনেক বেশি। তেল-মসলা কম ব্যবহার করেও খরচ পোষানো যাচ্ছে না।\nবাজারে বিভিন্ন ব্র্যান্ডের বোতলজাত সয়াবিন তেলের এক লিটারের সর্বোচ্চ খুচরা মূল্য (এমআরপি) এখন ১৩৯ টাকা, যা ১০ বছরের মধ্যে সর্বোচ্চ। তবে টিসিবি প্রতি লিটার তেল বিক্রি করে ১০০ টাকায়। এ দর গতকাল থেকে ১০ টাকা বাড়ানো হয়েছে। এ ছাড়া কেজিপ্রতি ৫ টাকা বাড়ানো হয়েছে চিনির দামও। বিক্রি হচ্ছে ৫৫ টাকায়।\nটিসিবির পরিবেশকেরা বলছেন, দাম বাড়লেও মানুষের ভিড় কমেনি। পণ্য নিয়ে আসার সঙ্গে সঙ্গেই বড় লাইন তৈরি হচ্ছে। কয়েক ঘণ্টার মধ্যেই বিক্রি শেষ হয়ে যায়। মহাখালীতে টিসিবির পরিবেশক মেসার্স পিলপিল এন্টারপ্রাইজের মালিক ফোরকান হোসেন বলেন, ‘আজ (বৃহস্পতিবার) গুদাম থেকে পণ্য নিয়ে আসতে কিছুটা দেরি হয়। এসে দেখি মানুষ লাইনে দাঁড়িয়ে আছে।’\nএদিকে বাজারে চাল, ভোজ্যতেল ও চিনির দাম কমার কোনো লক্ষণ নেই। পবিত্র শবে বরাত শেষে চাহিদা কমে যাওয়ার পর কিছুটা কমেছে মুরগির দাম। গতকাল কারওয়ান বাজারের কিচেন মার্কেটে ব্রয়লার মুরগি ১৫৫ টাকা, সোনালিকা (কক) মুরগি ৩১০ টাকা এবং দেশি মুরগি ৪৬০ টাকায় বিক্রি করতে দেখা যায়।"
    },
    {
        "url": "https://www.prothomalo.com/bangladesh/district/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%AC%E0%A6%BE%E0%A7%9C%E0%A6%BE%E0%A6%A8%E0%A7%8B%E0%A6%B0-%E0%A6%A6%E0%A6%BE%E0%A6%AC%E0%A6%BF",
        "title": "টিসিবির পণ্য বাড়ানোর দাবি | প্রথম আলো",
        "meta_description": "রংপুরে মধ্যম আয়ের মানুষজনও লাইনে দাঁড়িয়ে ন্যায্যমূল্যে ট্রেডিং করপোরেশন অব বাংলাদেশের (টিসিবি) নিত্যপণ্য কিনতে ভিড় করছেন। অধিকাংশ স্থানে দুপুরের মধ্যে পণ্য শেষ হয়ে যাচ্ছে। এ পরিস্থিতিতে পণ্যের পরিমাণ আরও বাড়ানোর দাবি উঠেছে ক্রেতাদের পক্ষ থেকে। করোনা পরিস্থিতি মোকাবিলায় সামজিক দূরত্ব বজায় রাখার কথা বলা হলেও ভিড়ের কারণে তা মানা হচ্ছে না।",
        "news_type": "Economics",
        "news_subcategory": "Economics",
        "image_urls": "https://images.prothomalo.com/prothomalo-bangla%2F2021-04%2F77eec9fb-0e08-4612-bc00-b1acf25d9378%2FRANGPUR.jpg?auto=format%2Ccompress&fmt=webp&format=webp&w=640&dpr=1.3",
        "published_date": "2021-04-02T10:55:00",
        "keywords": [
            "টিসিবি",
            "রংপুর",
            "বাজারদর"
        ],
        "last_scraped": "2024-10-07T15:53:47.269234",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "রংপুরে মধ্যম আয়ের মানুষজনও লাইনে দাঁড়িয়ে ন্যায্যমূল্যে ট্রেডিং করপোরেশন অব বাংলাদেশের (টিসিবি) নিত্যপণ্য কিনতে ভিড় করছেন। অধিকাংশ স্থানে দুপুরের মধ্যে পণ্য শেষ হয়ে যাচ্ছে। এ পরিস্থিতিতে পণ্যের পরিমাণ আরও বাড়ানোর দাবি উঠেছে ক্রেতাদের পক্ষ থেকে। করোনা পরিস্থিতি মোকাবিলায় সামজিক দূরত্ব বজায় রাখার কথা বলা হলেও ভিড়ের কারণে তা মানা হচ্ছে না।\nরংপুর মহানগরের বিভিন্ন স্থানে টিসিবির নিত্যপণ্য কেনার জন্য মানুষ ঠ্যাসাঠেসি করে লাইনে দাঁড়াচ্ছেন। এতে করোনাভাইরাসের সংক্রমণ দ্রুত ছড়িয়ে পড়ার আশঙ্কা দেখা দিয়েছে।\nগতকাল বৃহস্পতিবার সরেজমিনে দেখা গেছে, বিভিন্ন স্থানে চিনি, ডাল, তেল, ছোলা, খেজুর, পেঁয়াজ ও সয়াবিন তেল বিক্রি শুরু করেছে টিসিবি। খোলাবাজারে ট্রাকে করে বিক্রি করা এসব খাদ্যপণ্য স্বল্প মূল্যে পেতে ভিড় করছেন শত শত নারী-পুরুষ। প্রতিটি স্থানে নিম্ন আয়ের মানুষের তুলনায় মধ্যম আয়ের মানুষের সংখ্যা বেশি দেখা গেছে।\nরংপুর শহরের কয়েকজন ক্রেতা বলেন, করোনার এ দুর্যোগ মোকাবিলায় আর্থিক দৈন্য নিয়ে কঠিন পরিস্থিতি পার করছেন মানুষ। পবিত্র রমজান আসন্ন হওয়ায় ন্যায্যমূল্যের খাদ্যপণ্যেরও চাহিদা রয়েছে। এ কারণে রমজান শুরুর আগেই নিত্যপ্রয়োজনীয় খাদ্যসামগ্রী ক্রয় করতে সামর্থ্য অনুযায়ী ন্যায্যমূল্যে সবাই নিত্যপণ্য কেনার চেষ্টা করছেন।\nআসন্ন রমজান উপলক্ষে গতকাল থেকে পণ্য বিক্রি কার্যক্রম জোরদার করা হয়েছে। তবে এর আগে থেকেও ছোলা ছাড়া সব পণ্য বিক্রি করা হতো। রংপুর নগরের সিটি বাজার, কাছারিবাজার, প্রেসক্লাব মোড়, সিটি পার্ক মার্কেট, নিউ সেনপাড়ার শিশুমঙ্গল প্রাথমিক বিদ্যালয়, কামারপাড়াসহ ২০টি স্থানে টিসিবির পণ্য বিক্রি কার্যক্রম শুরু হয়েছে।\nগতকাল দুপুরের দিকে নগরের কাছারিবাজার ও শাপলা চত্বরে গিয়ে দেখা যায়, পণ্য বিক্রি প্রায় শেষ পর্যায়ে। শহরের কাছারিবাজারে ন্যায্যমূল্যে পণ্য কিনতে আসা সরকারি কর্মচারী মোকাররম হোসেন বলেন, ‘গতকাল (বুধবার) দুপুরের পর এসে দেখি পণ্য শেষ। তাই আজ দুপুর ১২টার মধ্যে এসে লাইনে দাঁড়িয়েছি।’\nশাপলা চত্বর এলাকায় নাম প্রকাশ না করার শর্তে একজন নারী ট্রাকে আরও বেশি পণ্য দেওয়ার দাবি জানিয়ে বলেন, ‘বাজার থেকে টিসিবির পণ্যের দাম কম হওয়ায় এখানে এসে লাইনে দাঁড়িয়েছি।’\nটিসিবি থেকে প্রতি কেজি মসুর ডাল ৫৫ টাকা, চিনি ৫৫ টাকা, ছোলা ৫৫ টাকা, পেঁয়াজ (তুরস্ক) কেজি ২০ টাকা, খেজুর ৮০ টাকা ও প্রতি লিটার সয়াবিন তেল ১০০ টাকায় বিক্রি করা হচ্ছে। চাহিদা বেশি হওয়ায় দুপুরের পর পণ্য ফুরিয়ে যাচ্ছে।\nগতকাল সিটি বাজারে খোঁজ নিয়ে জানা গেছে, বাজারে প্রতি কেজি চিনি খুচরা ৭০ টাকা, মসুর ডাল প্রকারভেদে ৮০ থেকে ৮৫ টাকা, দেশি মসুর ডাল ১১০ টাকা, ছোলা ৭০ টাকা, দেশি পেঁয়াজ ৪৫ টাকা, প্রতি লিটার সয়াবিন তেল ১৩৫ টাকায় বিক্রি হচ্ছে।\nটিসিবি রংপুর আঞ্চলিক কার্যালয় সূত্রে জানা গেছে, রংপুর নগরের ২০টিসহ জেলার ৪০টি স্থানে ট্রাকে ডিলারদের মাধ্যমে টিসিবির পণ্য বিক্রি করা হচ্ছে। শুক্রবার ছাড়া প্রতিদিন একজন ডিলার ৩০০ কেজি মসুর ডাল, ৪০০ কেজি খেজুর, ৪০০ কেজি চিনি, ২০০ কেজি ছোলা, ৬০০ লিটার সয়াবিন তেল ও ২০০ কেজি পেঁয়াজ বিক্রি করছেন।\nএ ব্যাপারে টিসিবি রংপুর আঞ্চলিক কার্যালয়ের কর্মকর্তা প্রতাপ চন্দ্র প্রথম আলোকে বলেন, পবিত্র রমজান উপলক্ষে রংপুর নগরের ২০টিসহ জেলার ৪০টি স্থানে একটি করে ট্রাকে টিসিবির পণ্য বিক্রি করা হচ্ছে। তিনি আরও বলেন, রমজান শুরু হওয়ার আগে সিটি করপোরেশনের ৩৩টি ওয়ার্ডেই পণ্য বিক্রি কার্যক্রম বাড়ানো হবে। ন্যায্যমূল্যের এ কার্যক্রম চলবে আগামী ৬ মে পর্যন্ত।"
    },
    {
        "url": "https://www.prothomalo.com/business/industry/%E0%A7%AE%E0%A7%A6-%E0%A6%9F%E0%A6%BE%E0%A6%95%E0%A6%BE%E0%A7%9F-%E0%A6%96%E0%A7%87%E0%A6%9C%E0%A7%81%E0%A6%B0-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF-%E0%A6%95%E0%A6%B0%E0%A6%AC%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF",
        "title": "৮০ টাকায় খেজুর বিক্রি করবে টিসিবি | প্রথম আলো",
        "meta_description": "সরকারি সংস্থাটি জানিয়েছে, চলতি বছর রমজানে প্রতি ট্রাকে ১০০ কেজি খেজুর বরাদ্দ করা হচ্ছে। রাজধানীসহ সারা দেশে ৫০০ ভ্রাম্যমাণ ট্রাকে বিক্রি হবে এ খেজুর।",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2021-04-08T22:23:00",
        "keywords": [
            "টিসিবি",
            "বাজারদর",
            "পণ্যবাজার"
        ],
        "last_scraped": "2024-10-07T15:54:06.031494",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "পবিত্র রমজান মাসকে সামনে রেখে নিম্ন আয়ের মানুষের জন্য ৮০ টাকা কেজি দরে খেজুর বিক্রি করার সিদ্ধান্ত নিয়েছে সরকারি সংস্থা ট্রেডিং করপোরেশন অব বাংলাদেশ (টিসিবি)। আগামী শনিবার থেকে টিসিবির ট্রাকে এই দামে একজন ক্রেতা সর্বোচ্চ এক কেজি খেজুর কিনতে পারবেন। টিসিবি আজ বৃহস্পতিবার এক বিজ্ঞপ্তির মাধ্যমে এ তথ্য জানিয়েছে। সাধারণত বাজারে পণ্যের দাম নিয়ন্ত্রণ করতে টিসিবি ট্রাকে পণ্য বিক্রির কার্যক্রম পরিচালনা করে থাকে। নিত্যপ্রয়োজনীয় কিছু পণ্য বাজারের চেয়ে কম দামে বিক্রি করা হয়। টিসিবির ট্রাকের বিক্রি হওয়া পণ্যের মধ্যে রয়েছে তেল, চিনি, মসুর ডাল, পেঁয়াজ ইত্যাদি। তার সঙ্গে নতুন করে খেজুর যুক্ত করা হচ্ছে। \nটিসিবি জানিয়েছে, চলতি বছর রমজানে প্রতি ট্রাকে ১০০ কেজি খেজুর বরাদ্দ করা হচ্ছে। এ ছাড়া ৮০০ থেকে ১ হাজার ২০০ কেজি চিনি, ৬০০ থেকে ৭৫০ কেজি মসুর ডাল, ১ হাজার ২০০ থেকে দেড় হাজার লিটার সয়াবিন তেল, ৩০০ থেকে ১০০০ কেজি পেঁয়াজ এবং ৪০০ থেকে ১০০০ কেজি ছোলা বরাদ্দ করা হয়েছে।রাজধানীসহ সারা দেশে ৫০০ ভ্রাম্যমাণ ট্রাকে টিসিবির পণ্য বিক্রি করা হচ্ছে। এর মধ্যে ঢাকায় ১০০টি ও চট্টগ্রাম সিটি করপোরেশন এলাকায় ২০টি ট্রাকে পণ্য বিক্রি করছে সংস্থাটি। এ ছাড়া দেশের সব জেলা ও উপজেলা সদরে পরিবেশকদের মাধ্যমে পণ্য বিক্রি করা হচ্ছে।করোনার সংক্রমণ নিয়ন্ত্রণে সরকারের আরোপ করা বিধিনিষেধের মধ্যেও রাজধানীর বিভিন্ন এলাকায় টিসিবির ট্রাকের সামনে দীর্ঘ লাইনে দাঁড়িয়ে পণ্য কিনছেন ক্রেতারা।"
    },
    {
        "url": "https://www.prothomalo.com/poll/%E0%A6%B0%E0%A6%BE%E0%A6%9C%E0%A6%A7%E0%A6%BE%E0%A6%A8%E0%A7%80%E0%A6%A4%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF%E0%A6%B0-%E0%A6%9F%E0%A7%8D%E0%A6%B0%E0%A6%BE%E0%A6%95%E0%A7%87%E0%A6%B0-%E0%A6%B8%E0%A6%82%E0%A6%96%E0%A7%8D%E0%A6%AF%E0%A6%BE-%E0%A6%AC%E0%A6%BE%E0%A7%9C%E0%A6%BE%E0%A6%A8%E0%A7%8B-%E0%A6%89%E0%A6%9A%E0%A6%BF%E0%A6%A4-%E0%A6%AC%E0%A6%B2%E0%A7%87-%E0%A6%AE%E0%A6%A8%E0%A7%87-%E0%A6%95%E0%A6%B0%E0%A7%87%E0%A6%A8-%E0%A6%95%E0%A6%BF",
        "title": "রাজধানীতে টিসিবির পণ্য বিক্রির ট্রাকের সংখ্যা বাড়ানো উচিত বলে মনে করেন কি? | প্রথম আলো",
        "meta_description": "",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2021-04-15T20:35:00",
        "keywords": [
            "টিসিবি",
            "রাজধানী",
            "জরিপ",
            "জনমত-জরিপ"
        ],
        "last_scraped": "2024-10-07T15:54:23.488479",
        "source": "প্রথম আলো",
        "old": true,
        "author": "প্রথম আলো ডেস্ক",
        "content": ""
    },
    {
        "url": "https://www.prothomalo.com/business/%E0%A6%B0%E0%A6%BE%E0%A6%9C%E0%A6%A7%E0%A6%BE%E0%A6%A8%E0%A7%80%E0%A6%B0-%E0%A7%A9%E0%A7%AB-%E0%A6%8F%E0%A6%B2%E0%A6%BE%E0%A6%95%E0%A6%BE%E0%A7%9F-%E0%A6%AA%E0%A7%87%E0%A6%81%E0%A7%9F%E0%A6%BE%E0%A6%9C-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF-%E0%A6%B6%E0%A7%81%E0%A6%B0%E0%A7%81-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0",
        "title": "রাজধানীর ৩৫ এলাকায় পেঁয়াজ বিক্রি করবে টিসিবি | প্রথম আলো",
        "meta_description": "পেঁয়াজের বাজার সামাল দিতে সরকারি বিপণন সংস্থা ট্রেডিং করপোরেশন অব বাংলাদেশের (টিসিবি) মাধ্যমে পেঁয়াজ বিক্রি বাড়িয়েছে সরকার। আজ সোমবার থেকে ঢাকার ৩৫টি এলাকায় পেঁয়াজ বিক্রি শুরু করেছে টিসিবি।",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2019-10-01T10:47:00",
        "keywords": [
            ""
        ],
        "last_scraped": "2024-10-07T15:54:40.596294",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "পেঁয়াজের বাজার সামাল দিতে সরকারি বিপণন সংস্থা ট্রেডিং করপোরেশন অব বাংলাদেশের (টিসিবি) মাধ্যমে পেঁয়াজ বিক্রি বাড়াচ্ছে সরকার। আগামীকাল মঙ্গলবার থেকে ঢাকার ৩৫টি এলাকায় পেঁয়াজ বিক্রি শুরু করবে টিসিবি।\n১৭ সেপ্টেম্বর থেকে স্বল্প পরিসরে পেঁয়াজ বিক্রি শুরু করে টিসিবি। ৪৫ টাকা কেজি দরে পেঁয়াজ বিক্রি করছে সংস্থাটি। শুরুর কয়েক দিন ঢাকার পাঁচটি জায়গায় পেঁয়াজ বিক্রি করেছে তারা। এবার ট্রাকসংখ্যা বাড়িয়ে ৩৫টিতে উন্নীত করা হচ্ছে।\nটিসিবির মুখপাত্র হুমায়ুন কবির প্রথম আলোকে জানান, প্রতিটি ট্রাকে ৪০০ থেকে ১ হাজার কেজি পেঁয়াজ দেওয়া হচ্ছে। একজন ক্রেতা সর্বোচ্চ দুই কেজি করে পেঁয়াজ কিনতে পারছেন।\nএর আগে ২০১৪ সালে সর্বশেষ পেঁয়াজ বিক্রি করেছিল টিসিবি। ১৩ সেপ্টেম্বর থেকে বাজারে পেঁয়াজের দাম বাড়তে থাকায় টিসিবিকে মাঠে নামায় বাণিজ্য মন্ত্রণালয়। যদিও বাজারে এর প্রভাব পড়ছে না। গতকাল রোববার ভারত পেঁয়াজ রপ্তানি বন্ধ করার পর এক দিনেই দেশি পেঁয়াজের দাম কেজিতে ২০ টাকা বেড়ে ১০০ টাকা ছাড়িয়েছে। অন্যদিকে ভারতীয় পেঁয়াজের দাম কেজিতে ৩০ টাকা বেড়ে দাঁড়িয়েছে ৭০ টাকায়।\nদেশে দিনে পেঁয়াজের চাহিদা প্রায় ৬ হাজার ৫৭৫ টন। সেখানে টিসিবি বিক্রি করছে দিনে ২০ টনের মতো। সারা দেশে পেঁয়াজ বিক্রির চেষ্টা করা হচ্ছে বলেও জানিয়েছে টিসিবি।\nএদিকে দুর্গাপূজা উপলক্ষে টিসিবি সারা দেশে ১৮৭টি ভ্রাম্যমাণ ট্রাক ও ২ হাজার ৮২৮ জন পরিবেশকের মাধ্যমে ভোজ্যতেল, চিনি ও মসুর ডাল বিক্রি করছে। প্রতি লিটার ভোজ্যতেলের দর ৮৫ টাকা, চিনি ও মসুর ডাল ৫০ টাকা কেজি দরে বিক্রি করছে সংস্থাটি।"
    },
    {
        "url": "https://www.prothomalo.com/business/%E0%A6%AA%E0%A7%87%E0%A6%81%E0%A7%9F%E0%A6%BE%E0%A6%9C%E0%A7%87%E0%A6%B0-%E0%A6%A1%E0%A6%BE%E0%A6%AC%E0%A6%B2-%E0%A6%B8%E0%A7%87%E0%A6%9E%E0%A7%8D%E0%A6%9A%E0%A7%81%E0%A6%B0%E0%A6%BF",
        "title": "পেঁয়াজের ডাবল সেঞ্চুরি | প্রথম আলো",
        "meta_description": "এক লাফে ডাবল সেঞ্চুরির মুখ দেখল পেঁয়াজ। আজ বৃহস্পতিবার রাজধানীর বাজারে প্রতি কেজি পেঁয়াজ প্রায় ৫০ থেকে ৬০ টাকা বেড়ে বিক্রি হচ্ছে ২০০ টাকা কেজি দরে। সকালেও দাম ছিল প্রতি কেজি ১৮০ টাকা। কোনো কোনো খুচরা বাজারে দাম ২২০ টাকা পর্যন্ত উঠেছে।",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2019-11-15T11:11:00",
        "keywords": [
            ""
        ],
        "last_scraped": "2024-10-07T15:54:57.660456",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "এক লাফে ডাবল সেঞ্চুরির মুখ দেখল পেঁয়াজ। আজ বৃহস্পতিবার রাজধানীর বাজারে প্রতি কেজি পেঁয়াজ প্রায় ৫০ থেকে ৬০ টাকা বেড়ে বিক্রি হচ্ছে ২০০ টাকা কেজি দরে। সকালেও কোনো কোনো বাজারে দাম ছিল ১৮০ টাকা। কোনো কোনো খুচরা বাজারে দাম ২২০ টাকা পর্যন্ত উঠেছে।গত সেপ্টেম্বরের শেষ থেকে অস্থির হয়ে উঠে পেঁয়াজের বাজার। ২৯ সেপ্টেম্বর পেঁয়াজ রপ্তানি বন্ধ ঘোষণা করে ভারত। বাংলাদেশ আমদানির ক্ষেত্রে ভারতের ওপরই নির্ভরশীল। ফলে দেশের বাজারে লাফিয়ে লাফিয়ে দাম বাড়তে থাকে। তখন দুই দিনের মধ্যে কেজিতে ৪০ থেকে ৫০ টাকা বেড়ে ১০০ টাকা ছাড়ায় দেশি পেঁয়াজের দাম। ভারতীয় পেঁয়াজও বিক্রি হতে থাকে ১০০ টাকার কাছাকাছি দরে। অবশ্য বাজার তদারকি ও হুজুগ শেষের পর দাম আবার কিছুটা কমে। তবে গত কয়েক দিন ধরে আবার লাগামহীন হয়ে পড়েছে পেঁয়াজের দাম।\nআজ দুপুরে কাওরানবাজারে গিয়ে দেখা যায়, এক পাল্লা (৫ কেজি) পেঁয়াজ ১০০০ টাকা দর হাঁকছেন বিক্রেতারা। বেশির ভাগ ক্রেতা মলিন মুখে এক কেজি পেঁয়াজ কিনে ফিরে যাচ্ছেন। দাম কেন বেড়েছে জানতে চাইলে, বেশির ভাগ বিক্রেতা জানান, বাজারে ভারতীয় পেঁয়াজ নেই। দেশি পেঁয়াজের মজুতও প্রায় শেষ। তার ওপর ঘূর্ণিঝড়ে পেঁয়াজ পরিবহনে বিঘ্ন ঘটায় বাজারে সরবরাহ কমে গেছে। তাই দাম বেড়েছে। কারওয়ান বাজার ঘুরে দেখা যায়, ভালো মানের দেশি পেঁয়াজ বিক্রি হচ্ছে ১ কেজি ২০০ টাকা দরে। অপেক্ষাকৃত খারাপ মানের ছোট পেঁয়াজ বিক্রি হচ্ছে ১৯০ টাকা দরে। আমদানি করা পেঁয়াজ বিক্রি হচ্ছে থেকে ১৭০ থেকে ১৮০ টাকা দরে।\nখিলগাঁওয়ের বাসিন্দা ক্রেতা ফাতেমা জানান, বাড়িতে একটাও পেঁয়াজ নেই। সকালে পেঁয়াজ কিনতে বাসার পাশের দোকানে গিয়ে শোনেন এক কেজি পেঁয়াজ ১৯০ টাকা। পরে এক কেজি পেঁয়াজ কিনে বাড়ি ফিরেছেন তিনি।\nখিলগাঁওয়ের আরেক ক্রেতা বলেন, সকালে ১৭০ টাকা দিয়ে এক কেজি পেঁয়াজ কিনেছিলাম। দাম বাড়বে শুনে আবার ওই দোকানে যাই, দোকানি বলে ১ কেজি এখন ১৯০ টাকা। এই হচ্ছে অবস্থা।\nরামপুরা বাজারে পেঁয়াজের দাম ২০০ ছাড়িয়ে গেছে বলে জানালেন ক্রেতারা। আমিন রহমান নামে এক ক্রেতা জানান, বেলা ১টার দিকে ২২০ টাকা কেজি দরে পেঁয়াজ কিনেছেন তিনি।\nট্রেডিং করপোরেশন অব বাংলাদেশের (টিসিবি) তথ্য অনুযায়ী, রাজধানীর বাজারে প্রতি কেজি দেশি পেঁয়াজের দাম গত সপ্তাহেও ছিল ১১৫ থেকে ১২৫ টাকা। আমদানি করা পেঁয়াজের দাম ছিল ১০৫ থেকে ১১৫ টাকা।\nশ্যামবাজারের আমদানিকারক ও পাইকারি বিক্রেতা আবদুল মাজেদ বলেন, চাহিদার বিপরীতে জোগান একদম কম। দেশি পেঁয়াজ এখনো ওঠেনি। ভারতীয় পেঁয়াজের আমদানি নেই। সব মিলিয়ে অস্থির বাজার।\nগত মঙ্গলবার সংসদে শিল্পমন্ত্রী নুরুল মজিদ হুমায়ুন বলেন, 'শিগগিরই পেঁয়াজের মূল্য মানুষের ক্রয় ক্ষমতার মধ্যে আসবে উপজেলা পর্যায় বাজার মনিটরিং কার্যক্রম জোরদার করা হয়েছে।' তিনি বলেন, ‘এখন লিন সিজন (পেঁয়াজের মৌসুম শুরু হওয়ার আগমুহূর্ত) চলছে। এ সময় একটা সংকট থাকে। আমাদের নতুন পেঁয়াজ এখনো ওঠেনি। কিছুদিনের মধ্যে নতুন পেঁয়াজ উঠবে। তবে পরিস্থিতি মোকাবিলায় মিয়ানমার ও তুরস্ক থেকে পেঁয়াজ আমদানির ব্যবস্থা করা হয়েছে। ভারত থেকেও আমদানি চালু হয়েছে। পেঁয়াজের বাজার যেটা নিয়ন্ত্রণের বাইরে চলে গিয়েছিলে, সেটা নিয়ন্ত্রণে এসেছে। এ ছাড়া জেলা ও উপজেলা পর্যায়ে ভ্রাম্যমাণ আদালত চালু আছে, কোথাও কেউ যেন বেশি দামে বিক্রি করতে না পারে।’ তবে এই আশ্বাসের পরও ঝাঁঝ বেড়েছে পেঁয়াজের দামে।\nকেবল রাজধানী নয়, বাইরেও পেঁয়াজের বাজারে আগুন। জামালপুরে প্রথম আলোর প্রতিনিধি জানান, সকাল থেকে দুপুর একটা পর্যন্ত জামালপুর শহরের সকাল বাজার, শফি মিয়ার বাজার, বানিয়া বাজার, বউ বাজার ও বড় বাজারে ঘুরে প্রকার ভেদে পেঁয়াজ বিক্রি হচ্ছে ১৮০ টাকা থেকে ২০০ টাকা কেজিতে। তবে ওইসব বাজারের বেশিরভাগ খুচরা দোকানে পেঁয়াজ পাওয়া যায়নি। কিছু দোকানে পেঁয়াজ থাকলেও ক্রেতারা দাম শুনেই অনেকেই চলে যাচ্ছেন।\nরোজিনা খাতুন নামের জামালপুরের এক গৃহিণীর ভাষ্য, বাজারের বেশিরভাগ খুচরা দোকানেই পেঁয়াজ নাই। জামালপুর শহরের সকাল বাজার পুরোটাই ঘুরেও পেঁয়াজ কিনতে পারছিলেন না তিনি। অবশেষে সকাল বাজারের খুচরা দোকানদার সাজু মিয়ার কাছ থেকে ২০০ টাকা কেজিতে পেঁয়াজ কিনেন রোজিনা খাতুন।\nরোজিনা খাতুন আক্ষেপ করে বলেন, ‘মধ্যবিত্ত পরিবারের মানুষরা কেমনে কেনে পেঁয়াজ। দেখেন বাজারে ২০০ টাকা কেজিতে পেঁয়াজ নিলাম। ২০০ টাকায় পেঁয়াজ কিনলে অন্য সবজী কিভাবে কিনবো। এক কেজিতে ৫০ থেকে ৬০টি পেঁয়াজ পাওয়া যায়। দেখেন, প্রতি পেঁয়াজ প্রায় তিন টাকা করে দাম পড়ছে। আমরা মধ্যবিত্ত পরিবারের লোকজন কোথাই যাব! আগের চেয়ে রান্নায় পেঁয়াজ কম দিতে হচ্ছে।’\nজামালপুর শহরের সবজী বিক্রেতা সমিতির সভাপতি শফিকুল ইসলাম প্রথম আলোকে বলেন, ‘জামালপুর শহরে প্রতিদিন ৯০ থেকে ১০০ মণ পেঁয়াজের চাহিদা রয়েছে। কিন্তু গত এক সপ্তাহ ধরে সরবরাহ কম থাকায় প্রতিদিন মাত্র ২০ থেকে ৩০ মণ পেঁয়াজ বিক্রি হচ্ছে। সরবরাহ কম থাকায় ক্রেতারা পেঁয়াজ পাচ্ছেন না। অনেক আড়তদার পেঁয়াজ এখন পাইকারি কিনে আনছেন না। পাবনা থেকে ১৭৫ টাকা কেজিতে এখন পেঁয়াজ কিনতে হচ্ছে। তারপর পরিবহন খরচ রয়েছে। সব মিলে আমাদের আড়তে এসে পেঁয়াজের কেজি পড়ছে ১৮০ টাকা। তাহলে আমরা কত টাকা দরে বিক্রি করব। চাহিদার চেয়ে সরবরাহ কম থাকায় পেঁয়াজের দাম অনেক বেশি।’\nজামালপুর সদর উপজেলা নির্বাহী কর্মকর্তা (ইউএনও) ফরিদা ইয়াছমিন প্রথম আলোকে বলেন, ‘প্রায়ই পেঁয়াজের বাজারে আমাদের ভ্রাম্যমাণ আদালত পরিচালনা হয়ে থাকে। পেঁয়াজের বাজারে কোন সিন্ডিকেট থাকলে, খোঁজখবর নিয়ে ওইসব ব্যবসায়ীর বিরুদ্ধে ব্যবস্থা নেওয়া হবে। এ ছাড়াও দ্রুত সময়ের মধ্যেই বাজারে ভ্রাম্যমাণ আদালত পরিচালনার ব্যবস্থা করা হবে।’\nচট্টগ্রামের হাটহাজারী উপজেলার প্রথম আলো প্রতিনিধি জানান, আজ সকাল থেকে চট্টগ্রামের হাটহাজারী বাজারে পেঁয়াজের কেজি ১৮০ টাকা। গত বুধবার সকাল থেকে রাত পর্যন্ত হাটহাজারীর খুচরা ও পাইকারি বাজারে পেঁয়াজ বিক্রি করা হয় ১১০ টাকা দরে। কিন্তু আজ সকাল থেকে ওইসব দোকানে পেঁয়াজ বিক্রি করা হচ্ছে ১৮০ টাকায়। এক লাফে প্রতি কেজি পেঁয়াজের দাম বেড়েছে ৭০ টাকা।  চট্টগ্রামে মোহাম্মদ রুবেল নামে এক দোকানদার প্রথম আলোকে বলেন, গতকাল দোকানে পেঁয়াজ বিক্রি করেছি ১১০ টাকায়। বিকালে চট্টগ্রামের খাতুনগঞ্জে পাইকারি দোকানে পেঁয়াজ কিনতে ফোন করে জানতে পারি দাম বেড়েছে। খাতুনগঞ্জে প্রতি কেজি পেঁয়াজ পাইকারি দরে কিনতে হয়েছে ১৬০ টাকায়। গাড়ী ভাড়াসহ প্রতি কেজি পেঁয়াজ বিক্রি করতে হচ্ছে খুচরা বাজারে ১৮০ টাকা দরে।\nরুবেল বলেন, আগে প্রতিদিন দোকানে দুইশ থেকে আড়াইশ কেজি পেঁয়াজ বিক্রি হতো। এখন বিক্রি করছি ২০ থেকে ৩০ কেজি পেঁয়াজ। পাইকাররা তাদের বলছেন বার্মা থেকে পেঁয়াজ আসছেনা তাই পেঁয়াজের দাম বৃদ্ধির কারণ।"
    },
    {
        "url": "https://www.prothomalo.com/business/%E0%A6%AA%E0%A7%87%E0%A6%81%E0%A7%9F%E0%A6%BE%E0%A6%9C-%E0%A6%86%E0%A6%B8%E0%A6%9B%E0%A7%87-%E0%A6%AA%E0%A7%8D%E0%A6%B2%E0%A7%87%E0%A6%A8%E0%A7%87-%E0%A6%9A%E0%A7%9C%E0%A7%87",
        "title": "পেঁয়াজ আসছে প্লেনে চড়ে | প্রথম আলো",
        "meta_description": "দ্বিশতক হাঁকিয়েও অপরাজিত রয়েছে পেঁয়াজ। আজ শুক্রবার ঢাকার বাজারে প্রায় সব ধরনের পেঁয়াজ কেজিতে ২০০ টাকার ওপর বিক্রি হচ্ছে। ভালো মানের দেশি পেঁয়াজের দাম ২২০ টাকা ছাড়িয়েছে। এমন পরিস্থিতিতে পেঁয়াজের সরবরাহ ও মূল্য স্বাভাবিক রাখতে কার্গো উড়োজাহাজে করে পেঁয়াজ আমদানি করার উদ্যোগ নেওয়া হয়েছে।",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2019-11-16T10:38:00",
        "keywords": [
            ""
        ],
        "last_scraped": "2024-10-07T15:55:19.012327",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "দ্বিশতক হাঁকিয়েও অপরাজিত রয়েছে পেঁয়াজ। আজ শুক্রবার ঢাকার বাজারে প্রায় সব ধরনের পেঁয়াজ কেজিতে ২০০ টাকার ওপর বিক্রি হচ্ছে। ভালো মানের দেশি পেঁয়াজের দাম ২২০ টাকা ছাড়িয়েছে। এমন পরিস্থিতিতে পেঁয়াজের সরবরাহ ও মূল্য স্বাভাবিক রাখতে কার্গো উড়োজাহাজে করে পেঁয়াজ আমদানি করার উদ্যোগ নেওয়া হয়েছে।\nবাণিজ্য মন্ত্রণালয়ের উদ্যোগে ট্রেডিং করপোরেশন অব বাংলাদেশের (টিসিবি) মাধ্যমে তুরস্ক থেকে, এস আলম গ্রুপ মিসর থেকে এবং আরও কয়েকটি প্রতিষ্ঠান আফগানিস্তান, সংযুক্ত আরব আমিরাত থেকে জরুরি ভিত্তিতে কার্গো উড়োজাহাজের মাধ্যমে পেঁয়াজ আমদানি করছে। এ সংক্রান্ত প্রয়োজনীয় আনুষ্ঠানিকতা সম্পন্ন হয়েছে। অল্প সময়ের মধ্যে পর্যাপ্ত পেঁয়াজ বাজারে সরবরাহ করা সম্ভব হবে আজ শুক্রবার বাণিজ্য মন্ত্রণালয়ের এক বিজ্ঞপ্তিতে জানানো হয়েছে।\nবিজ্ঞপ্তিতে বলা হয়, দাম কম ও সহজ পরিবহনের কারণে ভারত থেকে প্রয়োজনীয় পেঁয়াজ আমদানি করা হয়। ভারতের মহারাষ্ট্র ও অন্য এলাকায় বন্যার কারণে পেঁয়াজের ফলন ব্যাপকভাবে ক্ষতিগ্রস্ত হয়েছে। ফলে কিছুদিন আগে রপ্তানির ক্ষেত্রে ভারত প্রতি মেট্রিক টন পেঁয়াজের মিনিমাম এক্সপোর্ট প্রাইস (এমইপি) নির্ধারণ করে দেয়। গত ২৯ সেপ্টেম্বর থেকে ভারত কর্তৃপক্ষ পেঁয়াজ রপ্তানি বন্ধ ঘোষণা করে দেয়। বিকল্প হিসেবে বাংলাদেশ মিয়ানমার থেকে এলসি এবং বর্ডার ট্রেডের মাধ্যমে প্রয়োজনীয় পেঁয়াজ আমদানি শুরু করেছে। পাশাপাশি মিশর ও তুরস্ক থেকেও এলসির মাধ্যমে পেঁয়াজ আমদানি শুরু করা হয়। সম্প্রতি মিয়ানমারও পেঁয়াজের মূল্য বৃদ্ধি করেছে। ফলে বাংলাদেশের বাজারেও এর প্রভাব পড়েছে।\nআমদানিকারকদের উৎসাহিত করতে পেঁয়াজ আমদানির ক্ষেত্রে এলসি মার্জিন এবং সুদের হার হ্রাস করা হয়েছে বলে বিজ্ঞপ্তিতে জানানো হয়। স্থল ও নৌ বন্দরগুলোতে আমদানি করা পেঁয়াজ দ্রুত ও অগ্রাধিকার ভিত্তিতে খালাসের জন্য জাতীয় রাজস্ব বোর্ড ও বন্দর কর্তৃপক্ষ ব্যবস্থা গ্রহণ করেছে।\nবিজ্ঞপ্তিতে বলা হয়, বাণিজ্য মন্ত্রণালয় পেঁয়াজ আমদানিকারক ও ব্যবসায়ীদের নিয়ে অনেকবার সভা করেছে। নিয়মিতভাবে আমদানিকারকদের সঙ্গে যোগাযোগ রক্ষা করা হচ্ছে। দেশের গোয়েন্দা সংস্থা ও আইনশৃঙ্খলা বাহিনী এ বিষয়ে তৎপর রয়েছে। কেউ পেঁয়াজ অবৈধ মজুত করলে, কারসাজি করে অতি মুনাফা অর্জনের চেষ্টা করলে বা অন্য কোনো উপায়ে বাজারে পেঁয়াজের সংকট সৃষ্টির চেষ্টা করলে তাদের বিরুদ্ধে আইন মোতাবেক কঠোর ব্যবস্থা গ্রহণ করা হবে।\nবাণিজ্য মন্ত্রণালয় বলছে, দেশের বিভিন্ন স্থানে উৎপাদিত দেশীয় পেঁয়াজ বাজারে আসতে শুরু করেছে। খুব কম সময়ের মধ্যে পর্যাপ্ত পেঁয়াজ বাজারে চলে আসবে এবং মূল্য স্বাভাবিক হয়ে আসবে।"
    },
    {
        "url": "https://www.prothomalo.com/business/%E0%A6%9A%E0%A6%9F%E0%A7%8D%E0%A6%9F%E0%A6%97%E0%A7%8D%E0%A6%B0%E0%A6%BE%E0%A6%AE%E0%A7%87-%E0%A7%AC-%E0%A6%9F%E0%A7%8D%E0%A6%B0%E0%A6%BE%E0%A6%95%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A7%87%E0%A6%81%E0%A7%9F%E0%A6%BE%E0%A6%9C-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF-%E0%A6%B6%E0%A7%81%E0%A6%B0%E0%A7%81",
        "title": "চট্টগ্রামে ৬ ট্রাকে টিসিবির পেঁয়াজ বিক্রি শুরু | প্রথম আলো",
        "meta_description": "চট্টগ্রাম নগরে খোলাবাজারে পেঁয়াজ বিক্রি শুরু করেছে সরকারি বিপণন সংস্থা ট্রেডিং করপোরেশন অব বাংলাদেশ (টিসিবি)।",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2019-11-24T12:33:00",
        "keywords": [
            ""
        ],
        "last_scraped": "2024-10-07T15:55:54.838919",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "চট্টগ্রাম নগরে খোলাবাজারে পেঁয়াজ বিক্রি শুরু করেছে সরকারি বিপণন সংস্থা ট্রেডিং করপোরেশন অব বাংলাদেশ (টিসিবি)। আজ মঙ্গলবার বেলা একটা থেকে ছয়টি ট্রাকে পেঁয়াজ বিক্রি শুরু হয়। পেঁয়াজের দাম বাড়ার পর ঢাকায় আগে শুরু হলেও চট্টগ্রামে প্রথমবারের মতো পেঁয়াজ বিক্রি শুরু হয়েছে।টিসিবির চট্টগ্রাম আঞ্চলিক কার্যালয়ের অফিসপ্রধান জামাল উদ্দিন আহমেদ প্রথম আলোকে জানান, প্রথম দিন নগরের কোতোয়ালি, দামপাড়া, বন্দর থানা, হালিশহর থানা, পাহাড়তলী থানা ও বায়েজিদ বোস্তামী থানার আশপাশে ট্রাকে করে ডিলারেরা পেঁয়াজ বিক্রি শুরু করেছেন। প্রতিটি ট্রাকে এক টন করে ছয় টন পেঁয়াজ বরাদ্দ দেওয়া হয়েছে। প্রত্যেক ক্রেতা এক কেজি করে পেঁয়াজ কিনতে পারবেন। প্রতি কেজি পেঁয়াজের দাম ৪৫ টাকা।\nনগরের দামপাড়া এলাকায় গিয়ে দেখা যায়, পেঁয়াজ কিনতে ক্রেতাদের ভিড়। পটিয়া থেকে আসা মাহবুবুল আলম নামে এক ক্রেতা প্রথম আলোকে জানান, পটিয়া থেকে শহরে কাজে এসেছিলেন তিনি। পথে ট্রাকে করে পেঁয়াজ বিক্রি করতে দেখে তিনি এক কেজি পেঁয়াজ কিনেছেন। বাজারমূল্যের চেয়ে ১০০ টাকা কমে পেঁয়াজ কিনতে পেরেছেন বলে তিনি জানান।\nপেঁয়াজের দাম কমার পরও খুচরায় এখনো মিয়ানমারের পেঁয়াজ প্রতি কেজি ১৬০ টাকায় বিক্রি হচ্ছে। মিসর, তুরস্ক ও চীনের পেঁয়াজ বিক্রি হচ্ছে কেজিপ্রতি ১৫০ টাকা।"
    },
    {
        "url": "https://www.prothomalo.com/business/%E0%A6%B0%E0%A6%82%E0%A6%AA%E0%A7%81%E0%A6%B0%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A7%87%E0%A6%81%E0%A7%9F%E0%A6%BE%E0%A6%9C-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF-%E0%A6%B6%E0%A7%81%E0%A6%B0%E0%A7%81",
        "title": "রংপুরে টিসিবির পেঁয়াজ বিক্রি শুরু | প্রথম আলো",
        "meta_description": "রংপুরে ন্যায্যমূল্যে ট্রেডিং করপোরেশন অব বাংলাদেশের (টিসিবি) পেঁয়াজ বিক্রি শুরু হয়েছে। নগরের পাঁচটি এলাকায় ৪৫ টাকা কেজি দরে এই পেঁয়াজ বিক্রি হচ্ছে।",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2019-11-26T10:41:00",
        "keywords": [
            ""
        ],
        "last_scraped": "2024-10-07T15:56:10.154065",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "রংপুরে ট্রেডিং করপোরেশন অব বাংলাদেশের (টিসিবি) পেঁয়াজ বিক্রি শুরু হয়েছে। আজ রোববার সকাল সাড়ে ১০টায় নগরের কাচারি বাজার এলাকায় এই পেঁয়াজ বিক্রির কার্যক্রম উদ্বোধন করেন জেলা প্রশাসক আসিব আহসান।\nরংপুরে টিসিবির আঞ্চলিক কার্যালয়ের কর্মকর্তা সুজাউদ্দৌলা বলেন, রংপুর নগরের পাঁচটি এলাকায় ৪৫ টাকা কেজি দরে এই পেঁয়াজ বিক্রি হচ্ছে। এই পাঁচটি এলাকা হলো, কাচারি বাজার, সিটি করপোরেশন, প্রেস ক্লাব এলাকা, শাপলা চত্বর ও মাহিগঞ্জ।\nসুজাউদ্দৌলা আরও বলেন, প্রতি ট্রাক থেকে এক হাজার কেজি পেঁয়াজ বিক্রি হবে। প্রতি ব্যক্তি এক কেজি করে পেঁয়াজ কিনতে পারবেন। আগামী কয়েক দিন নগরের পাঁচ এলাকায় এই পেঁয়াজ বিক্রি অব্যাহত থাকবে।\nস্বাভাবিকভাবেই আজ ট্রাকের সামনে ক্রেতাদের দীর্ঘ সারি দেখা যায়। ট্রাকে আমদানি করা পেঁয়াজ ৪৫ টাকা কেজি দরে বিক্রি হচ্ছে।\nকাচারি বাজার এলাকায় ক্রেতাদের অপেক্ষমাণ ক্রেতা নিজামুল ইসলাম বলেন, ‘এখন বাজারে নতুন পেঁয়াজ উঠতে শুরু করেছে। এরপরও বাজারে দেশি পেঁয়াজের দাম কেজি প্রতি ২৪০ টাকা। বাধ্য হয়ে ৪৫ টাকা কেজি দরে এই আমদানি করা পেঁয়াজ কিনতে লাইনে দাঁড়িয়েছি।’"
    },
    {
        "url": "https://www.prothomalo.com/business/%E0%A6%AA%E0%A7%8D%E0%A6%B0%E0%A6%A5%E0%A6%AE%E0%A6%AC%E0%A6%BE%E0%A6%B0%E0%A7%87%E0%A6%B0-%E0%A6%AE%E0%A6%A4%E0%A7%8B-%E0%A6%95%E0%A7%81%E0%A6%B7%E0%A7%8D%E0%A6%9F%E0%A6%BF%E0%A7%9F%E0%A6%BE%E0%A7%9F-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A7%87%E0%A6%81%E0%A7%9F%E0%A6%BE%E0%A6%9C-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF",
        "title": "প্রথমবারের মতো কুষ্টিয়ায় টিসিবির পেঁয়াজ বিক্রি শুরু | প্রথম আলো",
        "meta_description": "কুষ্টিয়া শহরে খোলাবাজারে পেঁয়াজ বিক্রি শুরু করেছে সরকারি বিপণন সংস্থা ট্রেডিং করপোরেশন অব বাংলাদেশ (টিসিবি)। আজ সোমবার দুপুর ১২টা থেকে একটি ট্রাকে পেঁয়াজ বিক্রি শুরু হয়। পেঁয়াজের দাম বাড়ার পর এই প্রথম কুষ্টিয়াতে পেঁয়াজ বিক্রি শুরু হয়েছে।কুষ্টিয়া জেলা প্রশাসকের কার্যালয়ের সামনে জেলা প্রশাসক আসলাম হোসেন পেঁয়াজ বিক্রির উদ্বোধন করেন। তবে ১২টার অনেক আগে থেকেই জেলা প্রশাসকের কার্যালয়ের সামনে পেঁয়াজ...",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2019-11-26T11:00:00",
        "keywords": [
            ""
        ],
        "last_scraped": "2024-10-07T15:56:27.694195",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "কুষ্টিয়া শহরে খোলাবাজারে পেঁয়াজ বিক্রি শুরু করেছে সরকারি বিপণন সংস্থা ট্রেডিং করপোরেশন অব বাংলাদেশ (টিসিবি)। আজ সোমবার দুপুর ১২টা থেকে একটি ট্রাকে পেঁয়াজ বিক্রি শুরু হয়। পেঁয়াজের দাম বাড়ার পর এই প্রথম কুষ্টিয়াতে পেঁয়াজ বিক্রি শুরু হয়েছে।\nকুষ্টিয়া জেলা প্রশাসকের কার্যালয়ের সামনে জেলা প্রশাসক আসলাম হোসেন পেঁয়াজ বিক্রির উদ্বোধন করেন। তবে ১২টার অনেক আগে থেকেই জেলা প্রশাসকের কার্যালয়ের সামনে পেঁয়াজ কেনার জন্য ক্রেতাদের লম্বা লাইন হয়ে যায়। ট্রাক পৌঁছানোর সঙ্গে সঙ্গে পেঁয়াজ কেনার জন্য হুমড়ি খেয়ে পড়েন লোকজন।\nজেলা প্রশাসক আসলাম হোসেন বলেন, প্রথমবারের মতো কুষ্টিয়াতে টিসিবির মাধ্যমে পেঁয়াজ বিক্রি হচ্ছে। প্রতিদিন এখানেই ২ টন পেঁয়াজ বিক্রি হবে। কেজিপ্রতি ৪৫ টাকা দরে একজন ১ কেজি পেঁয়াজ কিনতে পারবেন।\nসদর উপজেলার হরিনারায়ণপুরের টিসিবির ডিলার মেসার্স ডব্লিউ এন্টারপ্রাইজের মালিক জাহিদুল ইসলাম খুলনা থেকে পেঁয়াজ এনেছেন। জেলা প্রশাসকের কার্যালয়ের সামনে গিয়ে দেখা যায়, পেঁয়াজ কিনতে ক্রেতাদের ভিড়। জেলা প্রশাসক কার্যালয়ের কর্মচারী ছাড়াও সেখানে সেবা নিতে আসা সাধারণ মানুষও পেঁয়াজ কিনতে লাইনে দাঁড়িয়ে পড়েন।\nবশির উদ্দীন নামে একজন বলেন, মিরপুর থেকে জেলা প্রশাসকের কার্যালয়ে কাজে এসেছিলেন তিনি। ট্রাকে করে পেঁয়াজ বিক্রি করতে দেখে তিনি এক কেজি পেঁয়াজ কিনেছেন। বাজারমূল্যের চেয়ে দেড় শ টাকা কমে পেঁয়াজ কিনতে পেরেছেন বলে তিনি জানান।\nপ্রসঙ্গত, কুষ্টিয়া পৌরবাজারে খুচরায় এখনো পেঁয়াজ কেজিপ্রতি ২০০ টাকায় বিক্রি হচ্ছে।"
    },
    {
        "url": "https://www.prothomalo.com/bangladesh/district/%E0%A6%9C%E0%A6%BE%E0%A6%AE%E0%A6%BE%E0%A6%B2%E0%A6%AA%E0%A7%81%E0%A6%B0%E0%A7%87-%E0%A7%AA%E0%A7%AB-%E0%A6%9F%E0%A6%BE%E0%A6%95%E0%A6%BE-%E0%A6%95%E0%A7%87%E0%A6%9C%E0%A6%BF%E0%A6%A4%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A7%87%E0%A6%81%E0%A7%9F%E0%A6%BE%E0%A6%9C-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF",
        "title": "জামালপুরে ৪৫ টাকা কেজিতে টিসিবির পেঁয়াজ বিক্রি শুরু | প্রথম আলো",
        "meta_description": "গতকাল থেকে জামালপুর শহরে প্রতি কেজি পেঁয়াজ ৪৫ টাকায় বিক্রি শুরু করেছে টিসিবি।",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2019-11-27T16:51:00",
        "keywords": [
            ""
        ],
        "last_scraped": "2024-10-07T15:56:46.652008",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "জামালপুরে ট্রেডিং করপোরেশন অব বাংলাদেশের (টিসিবি) উদ্যোগে পেঁয়াজ বিক্রি শুরু হয়েছে। আজ বুধবার সকাল ১০টায় জেলা প্রশাসকের কার্যালয় প্রাঙ্গণে এই পেঁয়াজ বিক্রির কার্যক্রম উদ্বোধন করা হয়।\nসকালে সরেজমিনে দেখা যায়, জেলা প্রশাসনের প্রাঙ্গণে মানুষের ভিড়। নারী ও পুরুষেরা লম্বা লাইনে দাঁড়িয়ে আছেন। সকাল নয়টা থেকেই বিভিন্ন এলাকার লোকজন এখানে আসতে শুরু করেন। সকাল ১০টার দিকে জেলা প্রশাসক মোহাম্মদ এনামুল হক পেঁয়াজ বিক্রির কার্যক্রম উদ্বোধন করেন। এরপর ক্রেতাদের কাছে প্রতি কেজি পেঁয়াজ ৪৫ টাকায় বিক্রি শুরু হয়।\nউদ্বোধনী অনুষ্ঠানে উপস্থিত ছিলেন অতিরিক্ত জেলা প্রশাসক (সার্বিক) রাজীব কুমার সরকার, অতিরিক্ত জেলা প্রশাসক (রাজস্ব) শফিকুল ইসলাম, টিসিবির জামালপুরের ডিলার সুভাস চন্দ্র সাহা। জামালপুর শহরের গোলাপবাগ এলাকার বাসিন্দা সরুবি বেগম। তিনি খবর পেয়ে সকাল নয়টা এখানে এসে লাইনে দাঁড়ান। তিনি সকাল সাড়ে ১০টার দিকে ৪৫ টাকায় এক কেজি পেঁয়াজ কেনেন। তিনি বলেন, ‘বাজারে এখনো ২০০ টাকা কেজি দরে পেঁয়াজ বিক্রি হচ্ছে। এত টাকায় পেঁয়াজ কেনা কোনোভাবে আমাদের মতো মধ্যবিত্ত পরিবারের পক্ষে সম্ভব নয়। তাই ৪৫ টাকা কেজিতে পেঁয়াজ বিক্রির খবর শুনে এখানে আসি। লাইনে দাঁড়িয়ে এক কেজি পেঁয়াজ কিনেছি। এই ধরনের পেঁয়াজ বিক্রি অব্যাহত থাকা উচিত।’\nএই বিষয়ে জেলা প্রশাসক মোহাম্মদ এনামুল হক বলেন, বাজার নিয়ন্ত্রণে রাখার জন্য সরকারিভাবে টিসিবির মাধ্যমে ৪৫ টাকা কেজি দরে পেঁয়াজ বিক্রি শুরু হয়েছে। আজ এক হাজার মানুষের কাছে পেঁয়াজ বিক্রি করা হয়েছে। প্রত্যেকে এক কেজি পেঁয়াজ কিনতে পারবেন। কাল বৃহস্পতিবার আরও এক হাজার মানুষের কাছে এক কেজি করে পেঁয়াজ বিক্রি করা হবে। এসব পেঁয়াজ টিসিবির ডিলাররা বিক্রি করবেন। পেঁয়াজ বিক্রির কার্যক্রমে জেলা প্রশাসন সব ধরনের সহায়তা দেবে।"
    },
    {
        "url": "https://www.prothomalo.com/bangladesh/district/%E0%A6%AC%E0%A6%B0%E0%A6%BF%E0%A6%B6%E0%A6%BE%E0%A6%B2%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A7%87%E0%A6%81%E0%A7%9F%E0%A6%BE%E0%A6%9C-%E0%A6%AC%E0%A6%BF%E0%A6%95%E0%A7%8D%E0%A6%B0%E0%A6%BF-%E0%A6%B6%E0%A7%81%E0%A6%B0%E0%A7%81-%E0%A6%A6%E0%A7%80%E0%A6%B0%E0%A7%8D%E0%A6%98-%E0%A6%B2%E0%A6%BE%E0%A6%87%E0%A6%A8",
        "title": "বরিশালে টিসিবির পেঁয়াজ বিক্রি শুরু, দীর্ঘ লাইন | প্রথম আলো",
        "meta_description": "বরিশালে আজ বুধবার বেলা ১১টায় টিসিবির ট্রাকে পেঁয়াজ বিক্রির কার্যক্রম শুরু হয়েছে। নগরের পাঁচটি স্থানে ট্রাকে করে এসব পেঁয়াজ বিক্রির কার্যক্রম শুরুর খবরে সব শ্রেণি–পেশার মানুষ এক কেজি পেঁয়াজ কেনার জন্য লাইনে দাঁড়িয়ে যান।",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2019-11-28T15:01:00",
        "keywords": [
            ""
        ],
        "last_scraped": "2024-10-07T15:57:04.303967",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "প্রখর রোদ উপেক্ষা করে আজ বুধবার সকাল থেকেই বরিশালের বান্দরোড এলাকায় জেলা প্রশাসকের কার্যালয়ের সামনে মানুষের উপচে পড়া ভিড়। সবাই লাইনে দাঁড়িয়ে অপেক্ষা করছেন এক কেজি পেঁয়াজ কেনার জন্য। এক হাতে টাকা, আরেক হাতে বাজারের ব্যাগ। রাষ্ট্রীয় প্রতিষ্ঠান ট্রেডিং করপোরেশন অব বাংলাদেশ (টিসিবি) ট্রাকে করে ন্যায্যমূল্যে পেঁয়াজ বিক্রি শুরু করে। এই পেঁয়াজ কিনতেই এত মানুষের ভিড়।\nউপস্থিত কয়েকজন ক্রেতা বললেন, দীর্ঘ লাইন, জানি না পেঁয়াজ জুটবে কি না। তবু চেষ্টা, যদি মিলে যায়। বাজারে এখনো পেঁয়াজের কেজি ১৬০ থেকে ১৮০ টাকা, সেখানে টিসিবি ৪৫ টাকায় পেঁয়াজ বিক্রি করছে। কষ্ট হলেও এ জন্য লাইনে দাঁড়িয়েছেন।\nবেলা ১১টায় টিসিবির ট্রাকে পেঁয়াজ বিক্রির কার্যক্রম শুরু হয়। নগরের পাঁচটি স্থানে ট্রাকে করে এসব পেঁয়াজ বিক্রির কার্যক্রম শুরুর খবরে সব শ্রেণি–পেশার মানুষ এক কেজি পেঁয়াজ কেনার জন্য লাইনে দাঁড়িয়ে যান।\nমর্জিনা আক্তার নামে এক ক্রেতা বলেন, ‘অনেক দিন হলো এক কেজি পেঁয়াজ একসঙ্গে কিনিনি। এখানে সরকারিভাবে ৪৫ টাকা কেজি দরে বিক্রি করা হচ্ছে, তাই চলে এসেছি। আমার বাসা পশালপুরে। মুদি দোকানে পেঁয়াজের দাম অনেক পাশের বাসার একজনের কাছে শুনেই চলে এসেছি।’\nটিসিবির ডিলাররা জানান, বুধবার বিক্রির জন্য স্থানীয় পাঁচ ডিলারকে ১ হাজার কেজি করে মোট ৫ হাজার কেজি পেঁয়াজ সরবরাহ করা হয়। ক্রেতারা ৪৫ টাকা দরে প্রতি কেজি পেঁয়াজ কিনতে পারছেন। টিসিবির বরিশাল কার্যালয়ের প্রধান আনিসুর রহমান জানান, মিয়ানমারের আমদানি করা চালান থেকে বুধবার ১০ টন পেঁয়াজ বরিশাল টিসিবিতে এসেছে। সেখান থেকে বিক্রির জন্য ডিলারদের ৫ হাজার কেজি পেঁয়াজ দেওয়া হয়েছে।\nপাইকারি বাজারে এখনো ১২০ থেকে ১৩০ টাকায় পেঁয়াজ বিক্রি হচ্ছে। খুচরা বাজারে সকাল থেকে ১৮০ টাকা কেজিপ্রতি পেঁয়াজ বিক্রি হলেও দুপুর ১২টার পর থেকে অনেক বাজারে ১৬০ টাকায়ও বিক্রি হচ্ছে। লাইনে দাঁড়িয়ে এক কেজি পেঁয়াজ পেয়ে স্বস্তির নিশ্বাস ফেলেন আলিমুল হক। তিনি বলেন, ‘এত মানুষের ভিড়ে এক কেজি পেঁয়াজ কিনতে পেরে নিজেকে ভাগ্যবান মনে হচ্ছে।’"
    },
    {
        "url": "https://www.prothomalo.com/business/%E0%A6%AC%E0%A6%B0%E0%A6%BF%E0%A6%B6%E0%A6%BE%E0%A6%B2%E0%A7%87-%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A7%87%E0%A6%81%E0%A7%9F%E0%A6%BE%E0%A6%9C-%E0%A6%95%E0%A6%BF%E0%A6%A8%E0%A6%A4%E0%A7%87-%E0%A6%A6%E0%A7%80%E0%A6%B0%E0%A7%8D%E0%A6%98-%E0%A6%B2%E0%A6%BE%E0%A6%87%E0%A6%A8",
        "title": "বরিশালে টিসিবির পেঁয়াজ কিনতে দীর্ঘ লাইন | প্রথম আলো",
        "meta_description": "বরিশালে আজ দ্বিতীয় দফায় ট্রেডিং করপোরেশন অব বাংলাদেশের (টিসিবি) ন্যায্যমূল্যে পেঁয়াজ বিক্রি শুরু হয়েছে। বরিশাল নগরের পাঁচটি স্থানে ট্রাকে করে পেঁয়াজ বিক্রি করছেন টিসিবির ডিলারেরা।",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2019-12-04T11:59:00",
        "keywords": [
            ""
        ],
        "last_scraped": "2024-10-07T15:57:22.364701",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "বরিশাল নগরে আজ রোববার সকাল থেকে দ্বিতীয় দফায় ট্রেডিং করপোরেশন অব বাংলাদেশের (টিসিবি) ন্যায্যমূল্যে পেঁয়াজ বিক্রি শুরু হয়েছে। ৪৫ টাকা কেজি দরে পেঁয়াজ কিনতে টিসিবির ভ্রাম্যমাণ দোকানে ভিড় করছেন নানা বয়সী মানুষ।\nবরিশাল নগরের নির্ধারিত পাঁচটি স্থানে ট্রাকে করে পেঁয়াজ বিক্রি করছেন টিসিবির ডিলারেরা। সকাল থেকে প্রত্যেকটি ট্রাকের সামনেই ছিল দীর্ঘ লাইন। বরিশালে মূলত মিয়ানমার থেকে আমদানি করা পেঁয়াজ বিক্রি করছে টিসিবি।\nআজ সকালে নগরীর বটতলা এলাকা থেকে টিসিবির পেঁয়াজ কিনেছেন দুলিয়া আক্তার। বললেন, ‘পেঁয়াজের দাম চড়া হওয়ার পর রান্নায় পেঁয়াজ ব্যবহার বলতে গেলে ছেড়েই দিয়েছি। অনেকক্ষণ দাঁড়িয়ে থাকার পর পেঁয়াজ কিনতে পেরেছি।’ আবদুর রাজ্জাক নামে নগরের রূডাতলীর বাসিন্দা বলেন, সরকারের উচিত পেঁয়াজের বাজার স্থিতিশীল হওয়া পর্যন্ত এই কার্যক্রম অব্যাহত রাখা।\nবেশ কিছু দিন ধরে দেশের বিভিন্ন অঞ্চলের মতো বরিশালেও পেঁয়াজের বাজার অস্থিতিশীল। এ কারণে গত ২০ নভেম্বর জেলা প্রশাসকের কার্যালয় চত্বরে টিসিবির পেঁয়াজ বিক্রির কার্যক্রমের উদ্বোধন করা হয়।\nপ্রথম দফায় টিসিবি ৫ হাজার কেজি পেঁয়াজ বিক্রি করে। তবে বরাদ্দ না থাকায় দুদিন কার্যক্রমটি বন্ধ থাকে। বরাদ্দ পাওয়ার পর আজ আবার খোলা বাজারে ৪৫ টাকা কেজি দরে পেঁয়াজ বিক্রির কার্যক্রম শুরু করে টিসিবি।\nবরিশাল জেলা প্রশাসকের কার্যালয় চত্বর, বরিশাল সিটি করপোরেশনের নগর ভবনের সামনে, আমতলা মোড় পানির ট্যাংক সংলগ্ন এলাকা, বটতলা বাজার এবং রূপাতলী চান্দুর মার্কেট এলাকায় টিসিবির ট্রাকে পেঁয়াজ বিক্রি হচ্ছে।\nটিসিবির সূত্রে জানা যায়, মিয়ানমার থেকে আমদানি করা ৩৮ মেট্রিক টন পেঁয়াজ গত শুক্রবার বরিশালে পৌঁছেছে। সেখান থেকে বিক্রির জন্য ৫ ডিলারের প্রত্যেককে ১ হাজার কেজি করে দেওয়া হয়েছে।\nটিসিবির বরিশাল কার্যালয়ের প্রধান মো. আনিসুর রহমান প্রথম আলোকে বলেন, ‘আমরা যে পরিমাণ পেঁয়াজ বরাদ্দ পেয়েছি তাতে আগামী এক সপ্তাহ ন্যায্যমূল্যে পেঁয়াজ বিক্রির কার্যক্রম চালাতে পারব। আরও বরাদ্দ পাব বলে আশা করছি।’"
    },
    {
        "url": "https://www.prothomalo.com/business/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A7%87%E0%A6%81%E0%A7%9F%E0%A6%BE%E0%A6%9C-%E0%A6%AE%E0%A7%8C%E0%A6%B2%E0%A6%AD%E0%A7%80%E0%A6%AC%E0%A6%BE%E0%A6%9C%E0%A6%BE%E0%A6%B0%E0%A7%87-%E0%A6%85%E0%A6%A8%E0%A7%87%E0%A6%95%E0%A7%87%E0%A6%87-%E0%A6%AB%E0%A6%BF%E0%A6%B0%E0%A7%87%E0%A6%9B%E0%A7%87%E0%A6%A8-%E0%A6%B6%E0%A7%82%E0%A6%A8%E0%A7%8D%E0%A6%AF",
        "title": "টিসিবির পেঁয়াজ: মৌলভীবাজারে অনেকেই ফিরেছেন শূন্য হাতে | প্রথম আলো",
        "meta_description": "মৌলভীবাজারে টিসিবির পেঁয়াজ কিনতে লাইনে দাঁড়িয়ে ফিরে গেছেন ৩০০ থেকে সাড়ে ৩৫০ জন ক্রেতা। অন্যদিকে, ফেনী ও মাগুরায় সোমবার টিসিবির পেঁয়াজ বিক্রির উদ্বোধন করা হয়েছে। প্রতিটি জায়গাতেই ৪৫ টাকা দরে পেঁয়াজ কিনতে ক্রেতাদের উপচে পড়া ভিড়",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2019-12-04T12:19:00",
        "keywords": [
            ""
        ],
        "last_scraped": "2024-10-07T15:57:40.472724",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "উচ্চমূল্যের কারণে অনেকেরই নাগালের মধ্যে নেই পেঁয়াজ। টিসিবি ৪৫ টাকা কেজি দরে পেঁয়াজ বিক্রি করছে শুনে শহরের বিভিন্ন প্রান্ত থেকে ছুটে আসছেন লোকজন। তারপর পেঁয়াজ কিনতে দাঁড়িয়ে যাচ্ছেন টিসিবির ট্রাকের সামনে। পেঁয়াজের জাতের দিকে না তাকিয়ে যা পাচ্ছেন, তা–ই নিচ্ছেন। তবু দীর্ঘ সময় দাঁড়িয়ে অনেক ক্রেতাই শূন্য হাতে ফিরে যেতে বাধ্য হয়েছেন।\nমৌলভীবাজার শহরের পৌরসভার সামনে আজ সোমবার দুপুরে গিয়ে দেখা গেছে, ট্রেডিং করপোরেশন অব বাংলাদেশ (টিসিবি) ডিলারের মাধ্যমে ট্রাকে করে পেঁয়াজ বিক্রি করছে। কয়েক শ মানুষ দীর্ঘ লাইনে দাঁড়িয়ে। অনেকক্ষণ দাঁড়িয়ে একজন ক্রেতা ৪৫ টাকা দরে এক কেজি পেঁয়াজ কিনতে পারছেন। পেঁয়াজ হাতে পেয়ে অনেকেই খুশি।\nপেঁয়াজ কিনতে আসা কয়েকজন ক্রেতা জানালেন, উচ্চমূল্যের কারণে পেঁয়াজ ছাড়া তরকারি খাচ্ছেন। প্রায় প্রত্যেকেরই চাহিদা দুই থেকে পাঁচ কেজি পেঁয়াজ। চাহিদার বিপরীতে মাত্র এক কেজি পেয়ে ক্রেতারা ক্ষুব্ধ প্রতিক্রিয়া জানালেন।\nঅবশ্য পরে জানা যায়, বেলা দুইটার মধ্যেই ট্রাকের পেঁয়াজ শেষ হয়ে যায়। উপস্থিত ক্রেতারা সেটি বিশ্বাস না করায় ডিলারের কর্মীরা তাঁদের ট্রাকের সামনে এনে দেখান, পেঁয়াজ শেষ। এ কারণে ৩০০ থেকে ৩৫০ জন ক্রেতা পেঁয়াজ না পেয়ে শূন্য হাতে ফিরে যান।\nটিসিবি সিলেট আঞ্চলিক কার্যালয় জানায়, আজ সিলেট বিভাগের চারটি জেলা এবং ব্রাহ্মণবাড়িয়া জেলায় ডিলারের মাধ্যমে ৪৫ টাকা কেজি দরে ১৬টি স্থানে ট্রাকে করে পেঁয়াজ বিক্রি করা হয়েছে। প্রতিটি ট্রাকের ছিল এক টন করে আমদানি হওয়া তুরস্কের পেঁয়াজ। মৌলভীবাজারের দুটি স্থান—পৌরসভার সামনে ও কোর্ট এলাকায় পেঁয়াজ বিক্রি হয়।\nজানতে চাইলে টিসিবির ডিলার মেসার্স আবদুল খালেক অ্যান্ড ব্রাদার্সের কর্মী আবদুল আউয়াল প্রথম আলোকে বলেন, পেঁয়াজের চাহিদা বেশি। অনেকেই দুই থেকে পাঁচ কেজি পর্যন্ত পেঁয়াজ চাইছেন। তাঁদের বুঝিয়ে এক কেজি দিতে কষ্ট হচ্ছে। মানুষের চাপ সামলাতে রীতিমতো হিমশিম অবস্থা। তিনি আরও বলেন, ‘প্রতিটি বস্তায় এক-দুই কেজি পচা মিলেছে। শেষ পর্যন্ত আমাদের ট্রাকের সামনে থেকে ৩০০ থেকে ৩৫০ ক্রেতা শূন্য হাতে ফিরেছেন। মানুষের চাপের কারণে আমরা গুদামেই এক কেজির প্যাকেট করে নিয়ে আসছি।’\nজানতে চাইলে টিসিবির সিলেট আঞ্চলিক প্রধান ইসমাইল মজুমদার প্রথম আলোকে বলেন, গত ২১ ও ২২ নভেম্বর পেঁয়াজ বিক্রি করা হয়েছে। গতকাল ও আজ বিক্রি করা হচ্ছে। পেঁয়াজ থাকা সাপেক্ষে শুক্রবার বন্ধের দিন ছাড়া প্রতিদিন বিক্রি করা হবে। রাতে আবার পেঁয়াজ আসবে। কাল সকালে আবার ডিলারদের দেওয়া হবে।\nমাগুরা ও ফেনীতে টিসিবির পেঁয়াজ বিক্রি শুরু আমাদের প্রতিনিধি, মাগুরা জানান, মাগুরা জেলা প্রশাসকের কার্যালয়ের সামনে টিসিবির ট্রাক থেকে পেঁয়াজ কিনতে অনেক মানুষ ভিড় করেন। প্রত্যেক ক্রেতা ৪৫ টাকায় এক কেজি পেঁয়াজ কেনার সুযোগ পান। চাহিদার তুলনায় পরিমাণে কম হলেও কম দামে পেঁয়াজ কিনতে পেরে সন্তোষ প্রকাশ করেন স্থানীয় বাসিন্দারা।\nআজ সকালে ন্যায্যমূল্যে পেঁয়াজ বিক্রির কার্যক্রম উদ্বোধন করেন মাগুরার জেলা প্রশাসক আশরাফুল আলম। এ সময় জেলা পরিষদের চেয়ারম্যান পঙ্কজ কুমার কুণ্ডু, অতিরিক্ত জেলা প্রশাসক (সার্বিক) আফাজ উদ্দিন প্রমুখ উপস্থিত ছিলেন।\nজেলা প্রশাসন ও টিসিবির আঞ্চলিক কার্যালয় সূত্র জানিয়েছে, প্রথম দফায় মাগুরায় তিন টন পেঁয়াজ দেওয়া হয়েছে। তুরস্ক থেকে আমদানি করা এই পেঁয়াজ প্রতিদিন এক টন করে সোম, মঙ্গল ও বুধবার জেলা প্রশাসকের কার্যালয়ের সামনে বিক্রি করা হবে।\nজানতে চাইলে টিসিবির খুলনা আঞ্চলিক কার্যালয়ের ঊর্ধ্বতন কার্যনির্বাহী মো. রবিউল মোর্শেদ বলেন, বাজার স্বাভাবিক না হওয়া পর্যন্ত ন্যায্যমূল্যে টিসিবির পেঁয়াজ বিক্রির কার্যক্রম চলবে।\nপ্রথম আলোর প্রতিনিধি, ফেনী জানান, ফেনীতেও আজ ন্যায্যমূল্যে পেঁয়াজ বিক্রির কার্যক্রম উদ্বোধন করেন জেলা প্রশাসক মো. ওয়াহিদুজজামান। এ সময় পুলিশ সুপার খোন্দকার নুরুন্নবী, অতিরিক্ত জেলা প্রশাসক (সার্বিক) সুমনী আক্তার ও অতিরিক্ত জেলা প্রশাসক (রাজস্ব) সুজন চৌধুরী উপস্থিত ছিলেন।\nফেনীর ট্রাংক রোডের শহীদ মিনারের সামনে ও জেলা প্রশাসক কার্যালয় চত্বরে টিসিবির ট্রাকে ৪৫ টাকা দরে পেঁয়াজ বিক্রি হয়। সকাল থেকে ক্রেতারা ট্রাকের সামনে পেঁয়াজ কিনতে লাইন ধরেন। পেঁয়াজ কেনার জন্য প্রথম দিকে হুড়োহুড়ি শুরু হয়। পরে পুলিশের উপস্থিতিতে শান্তিপূর্ণ পরিবেশে পেঁয়াজ কিনে বাড়ি ফিরেছেন ক্রেতারা। অবশ্য কয়েকজন ক্রেতা অভিযোগ করে বলেন, দীর্ঘক্ষণ লাইনে দাঁড়িয়ে এক কেজি করে পেঁয়াজ কেনেন। কিন্তু তার মধ্যে প্রায় অর্ধেকের বেশি পেঁয়াজই পচা।\nফেনীর টিসিবির ডিলার মেসার্স বাবু ডিপার্টমেন্টাল স্টোরের স্বত্বাধিকারী হুমায়ুন কবির বলেন, সকাল ১০টা থেকে বিকেল ৫টা পর্যন্ত পেঁয়াজ বিক্রি করা হয়েছে। প্রত্যেক ক্রেতা এক কেজি করে পেঁয়াজ কিনতে পারবেন। টিসিবি যত দিন পেঁয়াজ বরাদ্দ দেবে, তত দিন এভাবে বিক্রি চলবে।"
    },
    {
        "url": "https://www.prothomalo.com/business/%E0%A6%9C%E0%A6%BE%E0%A6%B9%E0%A6%BE%E0%A6%9C%E0%A7%87-%E0%A6%95%E0%A6%B0%E0%A7%87-%E0%A6%AA%E0%A7%87%E0%A6%81%E0%A7%9F%E0%A6%BE%E0%A6%9C-%E0%A6%8F%E0%A6%B2%E0%A7%87%E0%A6%93-%E0%A6%B8%E0%A7%87%E0%A6%87-%E0%A6%85%E0%A6%A7%E0%A6%B0%E0%A6%BE%E0%A6%87",
        "title": "জাহাজে করে পেঁয়াজ এলেও সেই অধরাই | প্রথম আলো",
        "meta_description": "ঢাকার খুচরা বাজারে গতকাল বৃহস্পতিবার দেশি পুরোনো পেঁয়াজ কেজিপ্রতি ২৪০ থেকে ২৫০ টাকা, নতুন পেঁয়াজ ১৯০ থেকে ২০০ টাকা, মিয়ানমারের পেঁয়াজ ২২০ থেকে ২৩০ টাকা, চীনা ভালো পেঁয়াজ ১২০ থেকে ১৩০ টাকা ও মিসরীয় পেঁয়াজ মানভেদে ১৪০ থেকে ১৫০ টাকা দর ছিল।",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2019-12-07T08:54:00",
        "keywords": [
            ""
        ],
        "last_scraped": "2024-10-07T15:57:57.281849",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "উড়োজাহাজে উড়িয়ে আনার পর যখন দাম কমল না, তখন ভরসা ছিল জাহাজ। এখন জাহাজে করে পেঁয়াজ এসেছে, দেশি নতুন মৌসুমের পেঁয়াজও উঠছে। কিন্তু বাজারে দাম তেমন কমছে না।কম দামে পেঁয়াজ কিনতে পারছেন তাঁরাই, যাঁরা সরকারি বিপণন সংস্থা ট্রেডিং করপোরেশন অব বাংলাদেশের (টিসিবি) ট্রাকের পেছনে ঘণ্টার পর ঘণ্টা দাঁড়িয়ে থাকার সময় পাচ্ছেন। তা–ও শুধু বিভাগ ও জেলা শহরে। বঞ্চিত গ্রামের মানুষ।\nঢাকার খুচরা বাজারে গতকাল বৃহস্পতিবার দেশি পুরোনো পেঁয়াজ কেজিপ্রতি ২৪০ থেকে ২৫০ টাকা, নতুন পেঁয়াজ ১৯০ থেকে ২০০ টাকা, মিয়ানমারের পেঁয়াজ ২২০ থেকে ২৩০ টাকা, চীনা ভালো পেঁয়াজ ১২০ থেকে ১৩০ টাকা ও মিসরীয় পেঁয়াজ মানভেদে ১৪০ থেকে ১৫০ টাকা দর ছিল।\nপুরান ঢাকার শ্যামবাজারের আমদানিকারক আবদুল মাজেদ বলেন, সেখানে আড়তে চীনা পেঁয়াজের দর বেশ কমেছে। কেজিপ্রতি বিক্রি হচ্ছে ৮০ টাকার কাছাকাছি। আর মিসরীয় পেঁয়াজ ১১৫ থেকে ১২০ টাকায় পাওয়া যাচ্ছে।\nবেশির ভাগ সময় শ্যামবাজার থেকে এনে কারওয়ান বাজারে পেঁয়াজ বিক্রি হয়। কারওয়ান বাজারের পাইকারি দোকানে (৫ কেজি করে কেনা যায়) চীনা পেঁয়াজ ৯০ থেকে ১০০ টাকা এবং মিসরীয় পেঁয়াজ ১৩০ টাকার আশপাশে বিক্রি হচ্ছে। খাঁটি দেশি পেঁয়াজের পাইকারি দর গতকাল বিকেলে ছিল কেজিপ্রতি ২৫০ টাকা। মিয়ানমারের পেঁয়াজের দর বিক্রেতারা ২১০ থেকে ২২০ টাকা হাঁকছিলেন।\nসব মিলিয়ে বলা যায়, দাম কমেছে মূলত চীনা পেঁয়াজের। যেটা পাইকারি বাজারে ১২০ টাকা ছিল, সেটা এখন কেজি ৮০ থেকে ১০০ টাকা। উল্টো মিয়ানমার ও দেশি পেঁয়াজের দর বাড়তি।\nব্যবসায়ী আবদুল মাজেদ মনে করেন, জাহাজে আসার ফলে চীন ও মিসরীয় পেঁয়াজের সরবরাহ বাড়তি। বিপরীতে দেশি পেঁয়াজের সরবরাহ আরও কমেছে। নতুন পেঁয়াজও ততটা ওঠেনি। ভারত পেঁয়াজ রপ্তানি বন্ধ করার পর বাণিজ্য মন্ত্রণালয় সিটি, মেঘনা ও এস আলম গ্রুপকে পেঁয়াজ আমদানির অনুরোধ জানায়। তারা উড়োজাহাজে কিছু পেঁয়াজ এনেছিল। বড় চালান এসেছে জাহাজে।\nমেঘনার উপব্যবস্থাপনা পরিচালক আসিফ ইকবাল প্রথম আলোকে বলেন, তাঁদের ২ হাজার ১০০ টন পেঁয়াজ দেশে এসেছে। সব মিলিয়ে ১০ হাজার টন পেঁয়াজ ১৫ ডিসেম্বরের মধ্যে চলে আসবে। তাঁরা পেঁয়াজ কোনো মুনাফা ছাড়া টিসিবিকে দিচ্ছেন।\nসিটি গ্রুপের পরিচালক বিশ্বজিৎ সাহা জানান, ২ হাজার ৫৫৬ টনের একটি চালান আজ শুক্রবার চট্টগ্রাম বন্দরে ভেড়ার কথা। এটাও তাঁরা কোনো লাভ ছাড়া টিসিবিকে দেবেন।\nচট্টগ্রামের বিএসএম গ্রুপ ১ হাজার ১০০ টন পেঁয়াজ এনেছে। যার ৮০০ টনের মতো খালাস হয়েছে। বিএসএম গ্রুপের চেয়ারম্যান আবুল বশর চৌধুরী বলেন, তাঁরা কিছু পেঁয়াজ পুলিশের সঙ্গে যৌথভাবে ৪৫ টাকা দরে বিক্রি করছেন। টিসিবিকে কিছু নেওয়ার জন্য বলেছেন।\nবাণিজ্যমন্ত্রী টিপু মুনশি গত ২৪ নভেম্বর বাংলাদেশ শিল্প ও বণিক সমিতি ফেডারেশনে (এফবিসিসিআই) আয়োজিত এক সভায় বলেন, ১০ দিনের মধ্যে আমদানি করা বড় চালান এসে যাবে ও দেশি পেঁয়াজ উঠবে। সব মিলিয়ে সরবরাহ বাড়বে।\nএদিকে বাজারে অন্যান্য পণ্যের দামে তেমন হেরফের হয়নি। সবজির দাম কিছুটা কমেছে। যে ফুলকপি ৫০-৬০ টাকা ছিল, সেটা এখন ৩৫ থেকে ৫০ টাকায়। আকারেও একটু বড়। বাজারে এখন বেশির ভাগ সবজির কেজিপ্রতি দর ৪০ থেকে ৬০ টাকা। কারওয়ান বাজারের আড়তের ব্যবসায়ী রফিকুল হাসান বলেন, সরবরাহ বাড়ছে। সামনে আরও বাড়লে দাম কমবে।"
    },
    {
        "url": "https://www.prothomalo.com/business/%E0%A6%AC%E0%A6%BF%E0%A6%B6%E0%A7%8D%E0%A6%AC-%E0%A6%AA%E0%A7%87%E0%A6%81%E0%A7%9F%E0%A6%BE%E0%A6%9C%E0%A7%87%E0%A6%B0-%E0%A6%AC%E0%A6%99%E0%A7%8D%E0%A6%97%E0%A6%A6%E0%A6%B0%E0%A7%8D%E0%A6%B6%E0%A6%A8",
        "title": "বিশ্ব পেঁয়াজের বঙ্গদর্শন | প্রথম আলো",
        "meta_description": "ভারতীয় পেঁয়াজ বাংলাদেশের মানুষের রসুইঘর চেনে। মৌসুমের শেষ দিকে যখন দেশি পেঁয়াজ নাগাল ছাড়াতে শুরু করে, তখন তার কদর বাড়ানো ছাড়া সাধারণের উপায় থাকে না। আকারে বড়, কাটায় সুবিধা, দামও তুলনামূলক কম। তাই বছরজুড়ে খাবার হোটেল ও রেস্তোরাঁয় ভারতীয় পেঁয়াজের চাহিদাই বেশি থাকে।এবার ভারত যেহেতু তার দেশের পেঁয়াজের সীমান্ত পেরোনো আটকে দিয়েছে, সেই সুযোগে বাংলাদেশের মানুষের রান্নাঘরে ঢুকে গেছে সুদূর চীন, মিসর ও...",
        "news_type": "Economics",
        "news_subcategory": "Economics",
        "image_urls": "https://play-lh.googleusercontent.com/6fNfsfLg3ZTmdeV-268MO6X_oQm-s18ICennOFP62jtyHnqSVMJppXQ1j3IveehvO_Y=w480-h960",
        "published_date": "2019-12-10T10:58:00",
        "keywords": [
            ""
        ],
        "last_scraped": "2024-10-07T15:58:14.872272",
        "source": "প্রথম আলো",
        "old": true,
        "author": "নিজস্ব প্রতিবেদক",
        "content": "ভারতীয় পেঁয়াজ বাংলাদেশের মানুষের রসুইঘর চেনে। মৌসুমের শেষ দিকে যখন দেশি পেঁয়াজ নাগাল ছাড়াতে শুরু করে, তখন তার কদর বাড়ানো ছাড়া সাধারণের উপায় থাকে না। আকারে বড়, কাটায় সুবিধা, দামও তুলনামূলক কম। তাই বছরজুড়ে খাবার হোটেল ও রেস্তোরাঁয় ভারতীয় পেঁয়াজের চাহিদাই বেশি থাকে।\nএবার ভারত যেহেতু তার দেশের পেঁয়াজের সীমান্ত পেরোনো আটকে দিয়েছে, সেই সুযোগে বাংলাদেশের মানুষের রান্নাঘরে ঢুকে গেছে সুদূর চীন, মিসর ও তুরস্ক থেকে আগত পেঁয়াজ নামের অতিথিরা। পাশের দেশ মিয়ানমারের পেঁয়াজও এখন ঢাকার বাজার ঘুরছে দেশি পেঁয়াজের মতোই কদর নিয়ে। কারণ, সেটা দেখতে দেশি পেঁয়াজের কাছাকাছি, আকারও ছোট। কিছুদিন পাকিস্তানি পেঁয়াজও দেখা গেছে। যদিও এখন নেই।\nমিসর থেকে বাংলাদেশের দূরত্ব ৫ হাজার ৯৪২ কিলোমিটার। এটা গুগলের হিসাব। চীন এত বড় দেশ যে দূরত্ব কোন প্রদেশ থেকে মাপব, ঠিক বুঝতে পারছি না। ব্যবসায়ীরা জানাচ্ছেন, মিসর ও চীন থেকে পেঁয়াজ জাহাজে আসতে ৪৫ দিনের মতো সময় লাগে। পেঁয়াজ আসে শীতাতপনিয়ন্ত্রিত কনটেইনারে। দেশে ঘাটতি এতটাই যে এবার উড়োজাহাজে উড়েও এল পেঁয়াজ।\nভারত গত ২৯ সেপ্টেম্বর পেঁয়াজ রপ্তানি বন্ধ করে। নিজ দেশের বাজার সামাল দিতে দু-এক বছর পরপর ভারতকে রপ্তানি মূল্য বাড়িয়ে দেওয়ার পদক্ষেপ নিতে দেখা যায়। মাঝে মাঝে নিষিদ্ধও করে তারা। যেমন ২০১০ ও ২০১১ সালে দেশটি পেঁয়াজ রপ্তানি বন্ধ করেছিল। এরপরে ২০১৫, ২০১৭ ও ২০১৮ সালে রপ্তানি মূল্য বাড়িয়ে পেঁয়াজের বিদেশ গমন ঠেকানোর চেষ্টা করেছিল ভারত।\nচীন-মিসরের পেঁয়াজ ঢাকায় একেবারেই নতুন, তা-ও বলা যাবে না। অতীতে ভারতের রপ্তানি বন্ধ বা মূল্য বাড়িয়ে দেওয়ার ঘটনায় কিছু কিছু পেঁয়াজ মিসর, তুরস্ক ও চীন থেকে বাংলাদেশে এসেছিল। অবশ্য তখন দেশি পেঁয়াজের মোটামুটি সরবরাহ ভালো থাকায় সাধারণ মানুষের তরকারিতে তারা মিশতে পারেনি, গন্তব্য সীমিত ছিল হোটেল-রেস্তোরাঁয়। ২০১৩ সালের ডিসেম্বরে শ্যামবাজারের নবীন ট্রেডার্সে ৫ টাকা কেজিতে চীনা পেঁয়াজ বিক্রি করতে দেখেছিলাম। এক ব্যবসায়ী বাজারে দাম বেশি দেখে আমদানি করেছিলেন। চালান আসতে একটু দেরি হয়ে যায়। তত দিনে দেশি ও ভারতীয় পেঁয়াজ মিলে বাজার নামিয়ে ফেলেছে। চীনা পেঁয়াজ তখন অচ্ছুত, পচনও ধরেছিল। তাই পাঁচ টাকা কেজিতে বেচে কোনোরকমে দোকান খালি করার উপায় খুঁজছিলেন নারায়ণ চন্দ্র সাহা।\nএবার ঢাকার বাজারে দেশি পেঁয়াজের কেজি ২৫০ টাকা ছুঁয়েছে। হোটেল-রেস্তোরাঁর এ দরে পেঁয়াজ কিনে পোষাবে না। আর দেশবাসীর অনেকের তো এ দামে পেঁয়াজ কেনার সাধ্যই নেই। তাই ভরসা মিসর-চীনের পেঁয়াজ। সেটার দরও ঢাকার বাজারে প্রতি কেজি ১৪০ থেকে ১৬০ টাকায় উঠেছিল। যদিও এখন কিছুটা কমে চীনা পেঁয়াজ প্রতি কেজি ১২০ টাকা ও মিসরের পেঁয়াজ ১৫০ টাকার আশপাশে বিক্রি হচ্ছে।\nমিসরের যে পেঁয়াজ এবার আমদানি হয়েছে, তা আকারে বেশ বড়। রং অনেকটা লালচে। আকারে বড়গুলো বেছে নিলে চার-পাঁচটিতেও এক কেজি হতে পারে। ঝাঁজ তুলনামূলক কম।\nঢাকায় আসা চীনা পেঁয়াজের আকার আরও বড়। রং সোনালি। তবে খোসা ছাড়িয়ে নিলে সাদা। ঝাঁজ একেবারেই কম। সেদিন কারওয়ান বাজার থেকে বড় একটি পেঁয়াজ কিনে মেপে দেখা গেল ৫৫০ গ্রাম ওজন। রসিকতা করে এক সহকর্মী বললেন, এবার পেঁয়াজ শেয়ারিং অ্যাপ চালু করতে হবে, যাতে একটি কাটলে আশপাশের লোক ভাগ নিতে পারে।\nতুরস্কের পেঁয়াজ চীনা পেঁয়াজের মতোই। আকার বড়, রং সোনালি, স্বাদে প্রায় ঝাঁজহীন। সে তুলনায় মিয়ানমারের পেঁয়াজ দেশি পেঁয়াজের কাছাকাছি। আকারে ছোট, তবে লম্বাটে গড়ন। ঝাঁজ অন্যদের তুলনায় বেশি। রং সোনালি, তবে চকচকে নয়।\nপাকিস্তানি পেঁয়াজ অনেকটা গাঢ় গোলাপি। আকার দেশি পেঁয়াজের চেয়ে বড়, তবে মিসরীয় পেঁয়াজের চেয়ে ছোট। ঝাঁজ ভালো।\nপেঁয়াজের এ পরিচয় ব্যবসায়ীদের দেওয়া। তাঁরা আরও জানান, ভারত থেকে দু–তিন ধরনের পেঁয়াজ বাংলাদেশে আসে। সেটা তাদের বিভিন্ন রাজ্যে উৎপাদিত। কোনোটা আকারে দেশি পেঁয়াজের চেয়ে কিছুটা ছোট, রং গাঢ় গোলাপি। কোনোটা আবার আকারে বেশ বড়।\nবাণিজ্য মন্ত্রণালয় বলছে, পচা বাবদ ২৫ শতাংশের মতো বাদ দিয়ে দেশে বছরে প্রায় ২৪ লাখ টন পেঁয়াজের চাহিদা রয়েছে। কৃষি সম্প্রসারণ অধিদপ্তরের হিসাবে, গত মৌসুমে উৎপাদিত হয়েছে ২৪ লাখ ৩০ হাজার টন। আবার পরিসংখ্যান ব্যুরোর হিসাবে, উৎপাদিত হয়েছে ১৮ লাখ টন। অন্যদিকে বাংলাদেশ ব্যাংকের হিসাবে, আমদানি হয়েছে ১১ লাখ টনের মতো।\nএসব গোলমেলে হিসাবের ধার না ধেরে ব্যবসায়ীরা বলছেন, গত মৌসুমের শেষে বৃষ্টির কারণে পেঁয়াজ ক্ষতিগ্রস্ত হয়েছে। কৃষক ঘরে রাখতে পারেননি। ফলে এখন সংকট। এতে ঘি ঢেলেছে ভারতের রপ্তানি বন্ধের সিদ্ধান্ত।\nসরকারি বিপণন সংস্থা ট্রেডিং করপোরেশন অব বাংলাদেশের (টিসিবি) হিসাবে, গত বছর এ সময়ে আমদানি করা পেঁয়াজের সর্বনিম্ন দাম ছিল প্রতি কেজি ২০ টাকা, এখন ১২০ টাকা। দাম ৬০০ শতাংশ বেশি।\nচড়া দামে পেঁয়াজ কিনে যাঁদের মাথা গরম, তাঁদের জন্য একটা পরামর্শ। কোনো পরিস্থিতিতে আপনার যখন কিছু করার থাকবে না, তখন অস্বস্তিকর বিষয়ের মধ্যেও স্বস্তি খুঁজুন। কীভাবে? পেঁয়াজের দাম বাড়ল বলেই কিন্তু আপনি মিসরীয় পেঁয়াজের স্বাদ পেলেন। নইলে মিসরে যেতে খরচ কত পড়ত, ধারণা আছে?\nঢাকা টু কায়রো উড়োজাহাজ ভাড়া ৬৭ হাজার ৯২৫ টাকা, শুধু যেতে। সে তুলনায় পেঁয়াজের দাম কি খুব বেশি?"
    },
    {
        "url": "https://www.prothomalo.com/business/economics/rrchrkt9aw",
        "title": "টিসিবির ট্রাক থেকে চাল নিলে রান্না হবে লাইলী বেগমের ঘরে",
        "image_urls": "https://images.prothomalo.com/prothomalo-bangla%2F2024-11-07%2Fqqn86wi4%2FWhatsApp-Image-2024-11-07-at-3.03.37-PM.jpeg?rect=0%2C0%2C1280%2C853&auto=format%2Ccompress&fmt=webp&format=webp&w=576&dpr=1.0",
        "content": "রাজধানীর কালশী এলাকায় গৃহকর্মীর কাজ করেন ষাটোর্ধ্ব লাইলী বেগম। তিন দিন ধরে তাঁর ঘরে রান্না করার মতো চাল নেই। যেসব বাসায় কাজ করেন, সেখান থেকে অল্প পরিমাণে চাল এনে তিন দিন রান্না করে খেয়েছেন তিনি। আজ সকালে সেই চালও শেষ হয়ে গেছে।\nএ পরিস্থিতিতে লাইলী বেগম আজ বৃহস্পতিবার সকাল থেকে কালশী ফ্লাইওভারের নিচে অবস্থান করছেন টিসিবির ট্রাক থেকে চাল কেনার জন্য। সেখান থেকে চাল কিনতে পারলে রান্না হবে লাইলী বেগমের ঘরে।\nকালশী এলাকাতেই এক কক্ষের টিনশেডের ছোট্ট বাসায় মা ও ছেলেকে নিয়ে থাকেন লাইলী বেগম। ওই এলাকায় চারটি বাসায় গৃহকর্মীর কাজ করে মাসে আট হাজার টাকা আয় হয় তাঁর। সেই টাকা দিয়েই সংসারের সব খরচ চালাতে হয়।\nযে চারটি বাসায় লাইলী বেগম কাজ করেন, সেখান থেকে প্রায়ই অল্প পরিমাণে সবজি দেওয়া হয় তাঁকে। এ ছাড়া মাঝেমধ্যে রান্না করা তরকারি ও মাছ-মাংসও দেন গৃহকর্ত্রীরা। এর বাইরে কম দামের সবজি ও মাছ, চাল, পিঁয়াজ, রসুন, তেল, ডিম ও লবণের মতো পণ্য কিনেই খেতে হয় তাঁকে। গত দেড় বছরে নিজের টাকায় কোনো মুরগি বা গরুর মাংস কিনতে পারেননি তিনি। ফলে টিসিবি ও ওএমএসের ভর্তুকি মূল্যের পণ্য কিনতে পারলে তাঁর পক্ষে সংসার চালানো সহজ হয়।\nলাইলী বেগম বলেন, বাইরের দোকান থেকে চাল ও তেল কেনার সামর্থ্য নেই তাঁর। সে কারণে কাজের ফাঁকে ফাঁকে সপ্তাহে দু-এক দিন ট্রাক থেকে চাল, ডাল, তেল কেনেন তিনি। কিন্তু সব দিন তো কাজ ফেলে ট্রাকের জন্য ঘণ্টার পর ঘণ্টা অপেক্ষাও করা যায় না।\nআজ সকাল সাতটায় বাসা থেকে বের হন লাইলী বেগম। এরপর টিসিবির ট্রাক থামতে পারে, এমন সম্ভাব্য একটি স্থানে আধা ঘণ্টা অপেক্ষা করে পরিচিতদের কাছে সিরিয়াল রেখে একটি বাসায় কাজে যান। তিন ঘণ্টা পর সেই বাসা থেকে ফিরে এসে দেখেন, ট্রাক তখনো আসেনি। এরপর সেখানে আবার দুপুর সাড়ে ১২টা পর্যন্ত অপেক্ষা করেন লাইলী বেগম। তখন পর্যন্ত ট্রাক না আসায় আরেকটি বাসায় কাজে চলে যান তিনি।\nলাইলী বেগম বলেন, দুপুরে আবার আসবেন। ততক্ষণে ট্রাক এলে চাল কিনে রান্না করবেন। তা না হলে আরেক বাসা থেকে চাল চেয়ে নিয়ে আজকের মতো চালাতে হবে।\nনিম্ন আয়ের মানুষকে সহায়তা দেওয়ার জন্য সরকার ভর্তুকি মূল্যে পণ্য বিক্রির একাধিক কর্মসূচি নিয়েছে। এর মধ্যে ট্রেডিং করপোরেশন অব বাংলাদেশের (টিসিবি) মাধ্যমে ট্রাকে করে পণ্য বিক্রির কর্মসূচি অন্যতম। সম্প্রতি এই কর্মসূচি শুরু হয়েছে।\nঢাকা মহানগরের ৫০টি ও চট্টগ্রাম মহানগরের ২০টি স্থানে ট্রাকের মাধ্যমে ভর্তুকি মূল্যে তেল, ডাল ও চাল বিক্রির এ কার্যক্রম পরিচালনা করছে টিসিবি। এর বাইরে দেশে এক কোটি পরিবার কার্ডধারীর মধ্যে প্রতি মাসে কিছু পণ্য বিক্রি করে টিসিবি।\nটিসিবির ট্রাক থেকে একজন ভোক্তা সর্বোচ্চ দুই লিটার ভোজ্যতেল (সয়াবিন বা কুঁড়ার তেল), পাঁচ কেজি চাল ও দুই কেজি মসুর ডাল কিনতে পারছেন। এর মধ্যে প্রতি লিটার ভোজ্যতেলের দাম রাখা হয় ১০০ টাকা। প্রতি কেজি চাল ৩০ টাকা ও মসুর ডাল ৬০ টাকা দরে বিক্রি হয়।\nটিসিবির ট্রাকে পণ্য বিক্রির কার্যক্রম ৩০ নভেম্বর পর্যন্ত চলবে। তবে মূল্যস্ফীতি সহনীয় পর্যায়ে না এলে পরবর্তী সময় কার্যক্রমের মেয়াদ বাড়ানো হতে পারে।\nএর বাইরে খোলাবাজারে বা ওএমএস পদ্ধতিতে চাল ও আটা বিক্রি করছে সরকারের খাদ্য অধিদপ্তর। সম্প্রতি ট্রাকে সাশ্রয়ী দামে পিঁয়াজ, ডিম ও আলুসহ কয়েকটি কৃষিপণ্য বিক্রি করছে কৃষি বিপণন অধিদপ্তর।",
        "author": "নিজস্ব প্রতিবেদক\nঢাকা",
        "meta_description": "যে চারটি বাসায় লাইলী বেগম কাজ করেন, সেখান থেকে প্রায়ই অল্প পরিমাণে সবজি দেওয়া হয় তাঁকে। এ ছাড়া মাঝেমধ্যে রান্না করা তরকারি ও মাছ-মাংসও দেন গৃহকর্ত্রীরা।",
        "keywords": [
            "টিসিবির পণ্য বিক্রি",
            "TCB",
            "মূল্যস্ফীতি",
            "পণ্য বিক্রি",
            "টিসিবির পণ্য",
            "ট্রেডিং করপোরেশন অব বাংলাদেশ (টিসিবি)",
            "চাল",
            "টিসিবি"
        ],
        "media_type": "newspaper",
        "news_type": "Economics",
        "news_subcategory": "Market",
        "published_date": "2024-11-07T15:24:00",
        "updated_date": null,
        "source": "দৈনিক প্রথম আলো",
        "last_scraped": "2024-11-10T10:36:51.869237"
    },
    {
        "url": "https://www.prothomalo.com/business/economics/2wp1izalfx",
        "title": "ঢাকা ও চট্টগ্রাম শহরে ট্রাকে করে চাল, ডাল ও তেল বিক্রি করবে টিসিবি",
        "image_urls": "https://images.prothomalo.com/prothomalo%2Fimport%2Fmedia%2F2014%2F06%2F24%2F38221a6ce707d9eeb243b09fd3d50f21-11.jpg?rect=88%2C0%2C845%2C563&auto=format%2Ccompress&fmt=webp&format=webp&w=576&dpr=1.0",
        "content": "এবার সাধারণ ভোক্তাদের কাছে ট্রাকে ভর্তুকি মূল্যে তেল, ডাল ও চাল বিক্রি করবে সরকারি সংস্থা ট্রেডিং করপোরেশন অব বাংলাদেশ (টিসিবি)। আগামীকাল বৃহস্পতিবার থেকে ঢাকা মহানগরের ৫০টি ও চট্টগ্রাম মহানগরের ২০টি স্থানে ট্রাকের মাধ্যমে এ বিক্রয় কার্যক্রম পরিচালনা করবে সংস্থাটি।\nআজ বুধবার এক সংবাদ বিজ্ঞপ্তিতে এই তথ্য জানানো হয়। এতে বলা হয়েছে, টিসিবির ট্রাকে পণ্য বিক্রির কার্যক্রম আগামী ৩০ নভেম্বর পর্যন্ত চলবে। তবে মূল্যস্ফীতি সহনীয় পর্যায়ে না এলে পরবর্তী সময় কার্যক্রমটি বাড়ানো হতে পারে।\nদেশে এক কোটি পরিবার কার্ডধারীর মধ্যে প্রতি মাসে কয়েকটি পণ্য বিক্রি করে আসছে টিসিবি। এতে একজন ক্রেতা সর্বোচ্চ দুই লিটার ভোজ্যতেল, পাঁচ কেজি চাল ও দুই কেজি মসুর ডাল কিনতে পারেন। তবে এখন কার্ড না থাকলেও টিসিবির পণ্য কেনার সুযোগ পাবেন নিম্ন আয়ের মানুষ।\nদেশে বর্তমানে বিভিন্ন নিত্যপণ্যের উচ্চ দামের কারণে কষ্টে আছেন সাধারণ মানুষ। এমন পরিস্থিতিতে তাঁদের স্বস্তি দিতে সরকার খোলাবাজারে কৃষি পণ্যবিক্রিসহ বিভিন্ন উদ্যোগ নিয়েছে। এরই অংশ হিসেবে সাধারণ ভোক্তাদের জন্য টিসিবির মাধ্যমে খোলাবাজারে (ট্রাকে করে) পণ্য বিক্রির নতুন উদ্যোগটি নেওয়া হয়েছে।\nটিসিবির ট্রাক থেকে একজন ভোক্তা সর্বোচ্চ দুই লিটার ভোজ্যতেল (সয়াবিন বা কুঁড়ার তেল), পাঁচ কেজি চাল ও দুই কেজি মসুর ডাল কিনতে পারবেন। এর মধ্যে প্রতি লিটার ভোজ্যতেলের দাম রাখা হবে ১০০ টাকা। আর প্রতি কেজি চাল ৩০ টাকা ও মসুর ডাল ৬০ টাকা দরে বিক্রি করা হবে।\nটিসিবি জানিয়েছে, আগামীকাল বৃহস্পতিবার সকালে রাজধানীর তেজগাঁও শিল্প এলাকার দক্ষিণ বেগুনবাড়িতে ভ্রাম্যমাণ ট্রাকে পণ্য বিক্রয় কার্যক্রমের উদ্বোধন করবেন শ্রম ও কর্মসংস্থান উপদেষ্টা আসিফ মাহমুদ সজীব ভূঁইয়া। এ সময় বাণিজ্যসচিব সেলিম উদ্দিন, টিসিবির চেয়ারম্যান ব্রিগেডিয়ার জেনারেল মো. মোস্তফা ইকবাল প্রমুখের উপস্থিত থাকার কথা রয়েছে।\nএদিকে খোলাবাজারে বিক্রি বা ওএমএস পদ্ধতিতে চাল ও আটা বিক্রি করছে সরকারের খাদ্য অধিদপ্তর। এ ছাড়া সম্প্রতি ট্রাকে সাশ্রয়ী দামে পেঁয়াজ, ডিম ও আলুসহ কয়েকটি কৃষিপণ্য বিক্রি শুরু করেছে কৃষি বিপণন অধিদপ্তর।",
        "author": "নিজস্ব প্রতিবেদক\nঢাকা",
        "meta_description": "একজন ক্রেতা টিসিবির ট্রাক থেকে প্রতি লিটার ১০০ টাকায় দুই লিটার ভোজ্যতেল, ৩০ টাকা কেজি দরে ৫ কেজি চাল ও ৬০ টাকা করে ২ কেজি মসুর ডাল কিনতে পারবেন।",
        "keywords": [
            "টিসিবির পণ্য বিক্রি",
            "অর্থনীতি",
            "TCB",
            "বাণিজ্য",
            "পণ্য বিক্রি",
            "টিসিবির পণ্য",
            "ট্রেডিং করপোরেশন অব বাংলাদেশ (টিসিবি)",
            "টিসিবি"
        ],
        "media_type": "newspaper",
        "news_type": "Economics",
        "news_subcategory": "Market",
        "updated_date": "2024-10-23T20:14:00",
        "published_date": "2024-10-23T18:41:00",
        "source": "দৈনিক প্রথম আলো",
        "last_scraped": "2024-11-10T10:37:10.495789"
    },
    {
        "url": "https://www.prothomalo.com/bangladesh/district/cipz2rwme3",
        "title": "কানের দুল বন্ধক রেখে টিসিবির চাল-ডাল কিনলেন গোলতাজ বেগম",
        "image_urls": "https://images.prothomalo.com/prothomalo-bangla%2F2024-11-07%2Fuifcqmes%2FUntitled-1.jpg?rect=1%2C0%2C1599%2C1066&auto=format%2Ccompress&fmt=webp&format=webp&w=576&dpr=1.0",
        "content": "৭৫ বছর বয়সী গোলতাজ বেগম থাকেন চট্টগ্রাম নগরের খাজা রোডে। আজ বেলা সাড়ে ১১টায় তিনি জামালখানে টিসিবির লাইনে দাঁড়ান। পণ্য পেয়েছেন বেলা দুইটার দিকে।\nভাঙা গলায় প্রথম আলোকে গোলতাজ জানান, তাঁর স্বামী অসুস্থ। ছেলেও বেকার। কোনোরকমে টেনেটুনে সংসার চলছে। দীর্ঘক্ষণ লাইনে দাঁড়িয়ে পণ্য পেলেন। তাই ক্লান্ত। পরিবারের অবস্থা বর্ণনা করে তিনি বলেন, স্বামী ঘর-বসা। বেশ কিছুদিন ধরে কাজে যেতে পারছেন না। আয় নেই। মেয়ের এক জোড়া স্বর্ণের কানের দুল বন্ধক রেখে কিছু টাকা পেয়েছেন। সেই টাকা দিয়ে বাজার খরচ চলছে। সেখান থেকে কিছু টাকা নিয়ে টিসিবির পণ্য কিনলেন।\nআজ বৃহস্পতিবার সকালে চট্টগ্রামের জামালখান মোড়ে গোলতাজ বেগমের সঙ্গে কথা হয়। এই মোড়ে তাঁর মতো টিসিবির ট্রাকের সামনে পণ্য কেনার জন্য দাঁড়ান প্রায় চার শ মানুষ। এর মধ্যে সাড়ে তিন শ মানুষ পণ্য পেয়েছেন। লাইনে দাঁড়ানো লোকজনের মধ্যে নানা বয়সের ও শ্রেণি–পেশার মানুষজন ছিলেন। তাঁদেরই একজন মোহাম্মদ মুছা। পেশায় রিকশাচালক। দীর্ঘদিন ধরে ভুগছেন শ্বাসকষ্টে।\nকথা বলতে চাইলে মোহাম্মদ মুছা বলেন, প্রতিদিন তিন থেকে চারবার ইনহেলার টানতে হয় তাঁকে, খেতে হয় উচ্চ রক্তচাপ, ডায়াবেটিসের ওষুধ। পঞ্চাশোর্ধ্ব রোগা-পাতলা গড়নের এই রিকশাচালক সংসারের খরচ চালাতে গিয়ে কাটছাঁট করেছেন ওষুধের খরচে। বললেন, ‘অনেক কষ্ট করে চলছি। শরীর কুলায় না। আয়রোজগার কম। ওষুধ কিনব কী করে জানি না।’\nলাইনে দাঁড়িয়ে অন্যদের মতো ৪৭০ টাকায় ৫ কেজি চাল, ২ লিটার তেল ও ২ কেজি মসুর ডাল কেনেন মোহাম্মদ মুছা। এরপর চট্টগ্রামের আঞ্চলিক ভাষায় যা বলেছেন, তা তরজমা করলে দাঁড়ায়, রিকশা চালিয়ে কোনো দিন ৪০০, কোনো দিন ৫০০ টাকা আয় হয় তাঁর। কোনো দিন ২০০ টাকাও তুলতে পারেন না। বছর দশেক আগে গাছ থেকে পড়ে পা ভেঙেছেন। এর পর থেকে সোজা হয়ে হাঁটতে পারেন না। ফলে দীর্ঘক্ষণ রিকশা চালানোর শক্তি নেই। কিন্তু প্রতিদিন ১৮০ টাকার ওষুধ লাগে।\nধারের টাকা নিয়ে লাইনে অন্তঃসত্ত্বা সেলিনা\nদেওয়ানবাজার এলাকায় একটা ছোট সেমিপাকা ঘরে থাকেন সেলিনা আক্তার (৩৭)। ছয় মাসের অন্তঃসত্ত্বা এই নারী পেশায় পোশাকশ্রমিক। আজ যখন তাঁর সঙ্গে কথা হচ্ছিল, তখন সড়কের পাশে বসে ছিলেন তিনি। এক ফাঁকে প্রথম আলোকে বললেন, কালুরঘাটের একটি পোশাক কারখানায় চাকরি করেন। স্বামী দিনমজুর। পরিবারে আছে তিন ছেলেমেয়ে। টানাপোড়েনের সংসার। ৫০০ টাকা ধার করে এখানে এসেছেন তিনি। সেলিনা জানান, প্রতিবেশীর কাছে শুনেছেন, আজ টিসিবির পণ্য দিচ্ছে। ভেবেছিলেন পেঁয়াজও পাবেন। কিন্তু পেঁয়াজ নেই। তবে ঘণ্টাখানেকের চেষ্টায় অন্যান্য পণ্য পেয়েছেন।\nজামালখানে টিসিবির লাইনে সেলিনা আক্তারের মতো এমন আরও শতাধিক নারী দাঁড়িয়েছিলেন আজ। কেউ সকাল ১০টা, কেউ ১১টা থেকে তিন-চার ঘণ্টা দাঁড়িয়ে পণ্য পেয়েছেন। এমনই একজন মোহাম্মদ আলী। তিনি এক কিলোমিটার হেঁটে এসে সকাল ১০টায় লাইনে দাঁড়ান। সুলভ মূল্যের পণ্য হাতে পান বেলা একটায়। পরে প্রথম আলোকে বলেন, দাঁড়িয়ে থাকতে থাকতে পা ব্যথা হয়ে গেছে।\nপণ্য নিতে তিন ঘণ্টা লাইনে দাঁড়িয়ে ছিলেন ফল বিক্রেতা পরিতোষ দাস। তিনি প্রথম আলোকে বলেন, বাইরে থেকে এই পণ্য কিনতে ৩৯০ টাকা বেশি খরচ হতো। দোকানে মোটামুটি মানের ৫ কেজি চালের দাম ৩২৫ টাকা। সয়াবিন তেল দুই লিটার ৩২০-৩২৮ টাকা। আর মসুর ডালের দাম দুই কেজি ২২০ টাকা। দোকান থেকে কিনলে সব মিলিয়ে খরচ ৮৬০ টাকা। আর একই পরিমাণ পণ্য টিসিবি দিচ্ছে ৪৭০ টাকায়।\nপরিতোষ বলেন, ফলের দামও বাড়তি। এ কারণে বিক্রিবাট্ট কম। লাভ কমে গেছে। খরচ বাদ দিয়ে আগে প্রতিদিন চার–পাঁচ শ টাকা থাকত। এখন অর্ধেক তুলতেই হিমশিম খেতে হয়। ফলে টিসিবির লাইনে দাঁড়ানো ছাড়া বিকল্প উপায় নেই।\nপণ্য না পেয়ে ফেরত গেলেন তাঁরা\nমোহাম্মদ হাছান পেশায় দারোয়ান। জামালখানে ঘণ্টা দেড়েক দাঁড়িয়েও তিনি পণ্য পাননি। ফিরতে হয়েছে খালি হাতে। পরে হাছান প্রথম আলোকে বলেন, চাকরির কারণে গত রাত নির্ঘুম কেটেছে। বেলা একটায় এসে লাইনে দাঁড়িয়েছিলেন। কিন্তু পণ্য পাননি। পরে আবার আসতে হবে।\nগৃহকর্মী শান্তা আক্তার কাজ ফেলে লাইনে দাঁড়িয়েছিলেন। তিনিও পাননি। পরে এই প্রতিবেদককে বলেন, প্রতিদিন চারটি ঘরে কাজ করেন। দুপুরে দুটি ঘরের কাজ শেষে দাঁড়িয়েছিলেন। কিন্তু ফিরতে হচ্ছে খালি হাতে।\nশুধু এই দুজন নন, এ রকম আরও অর্ধশতাধিক ক্রেতা পণ্য পাননি। কারণ, প্রতিটি ট্রাকে সাড়ে তিন শ জনের জন্য চাল, ডাল ও তেলের ব্যবস্থা করেছে টিসিবি। আর জামালখানে লাইনে দাঁড়িয়েছিলেন প্রায় চার শ জনের মতো।",
        "author": "সুজয় চৌধুরী\nচট্টগ্রাম",
        "meta_description": "এই মোড়ে তাঁর মতো টিসিবির ট্রাকের সামনে পণ্য কেনার জন্য দাঁড়ান প্রায় চার শ মানুষ। এর মধ্যে সাড়ে তিন শ মানুষ পণ্য পেয়েছেন। লাইনে দাঁড়ানো লোকজনের মধ্যে নানা বয়সের ও শ্রেণি-পেশার মানুষজন ছিলেন।",
        "keywords": [
            "টিসিবির পণ্য বিক্রি",
            "চট্টগ্রাম",
            "TCB",
            "চরম দারিদ্র্য",
            "বাজার",
            "পণ্য বিক্রি",
            "টিসিবির পণ্য",
            "ট্রেডিং করপোরেশন অব বাংলাদেশ (টিসিবি)",
            "চট্টগ্রাম বিভাগ",
            "নিত্য পণ্য",
            "দারিদ্র্য",
            "টিসিবি"
        ],
        "media_type": "newspaper",
        "news_type": "Economics",
        "news_subcategory": "Market",
        "published_date": "2024-11-07T17:13:00",
        "updated_date": null,
        "source": "দৈনিক প্রথম আলো",
        "last_scraped": "2024-11-10T10:37:24.206293"
    },
    {
        "url": "https://www.prothomalo.com/business/92kn1gzjdo",
        "title": "অপেক্ষার পর খালি হাতে ফিরতে হয় অনেককে ",
        "image_urls": "https://images.prothomalo.com/prothomalo-bangla%2F2024-11-07%2Fbhvsr60m%2F2.PNG?rect=0%2C0%2C1397%2C931&auto=format%2Ccompress&fmt=webp&format=webp&w=576&dpr=1.0",
        "content": "তিন মাসের শিশু ঘরে রেখে বেলা সাড়ে ১১টায় সাশ্রয়ী দামে পণ্য কেনার আশায় টিসিবির ট্রাকের সামনে লাইনে দাঁড়ান গৃহিণী নিলুফা আক্তার। সারির ভিড় ঠেলে বেলা দুইটার দিকে কিছুটা সামনে এগিয়ে যান তিনি। এর মধ্যে ভিড়ও বাড়ে। মানুষের চাপে হঠাৎ ধাক্কাধাক্কিতে তিনি ছিটকে পড়েন সারি থেকে। পরে সারিতে দাঁড়িয়ে আর পণ্য পাননি। বেলা তিনটায় শেষ হয় পণ্য বিক্রি। সাড়ে তিন ঘণ্টার অপেক্ষার পরও খালি হাতেই ফিরে গেছেন নিলুফা। ঘটনাটি গতকাল বৃহস্পতিবার চট্টগ্রাম নগরের দেওয়ানহাট মোড়ের।\nনিম্ন আয়ের মানুষকে বাজারের চেয়ে কিছুটা কম দামে পণ্য দিতে সরকার ট্রেডিং করপোরেশন অব বাংলাদেশের (টিসিবি) মাধ্যমে সম্প্রতি ট্রাকে করে পণ্য বিক্রি কার্যক্রম শুরু করেছে। গত ২৪ অক্টোবর থেকে ঢাকা মহানগরের ৫০টি ও চট্টগ্রাম মহানগরের ২০টি স্থানে এ কার্যক্রম চলছে। এরপর প্রতিদিনই পণ্য কিনতে টিসিবির ট্রাকের সামনে মানুষের ভিড় বাড়ছে। কিন্তু চাহিদার তুলনায় ট্রাকে পণ্য কম থাকায় প্রতিদিনই নিলুফা আক্তারের মতো অনেককে খালি হাতে ফিরতে হচ্ছে।\nরাজধানী ঢাকার কাজীপাড়া, মিরপুর-৬ কাঁচাবাজার, মিরপুর-১০ গোলচত্বর, কালশী ফ্লাইওভার মোড়, ধানমন্ডি খেলার মাঠ, গাবতলী ও শুক্রাবাদ বাসস্ট্যান্ড এবং চট্টগ্রাম নগরের দেওয়ানহাট ও জামালখান মোড়ে গতকাল সরেজমিনে টিসিবির পণ্য বিক্রি কার্যক্রম ঘুরে দেখেন প্রথম আলোর চার প্রতিবেদক। এসব স্থানে পণ্যের তুলনায় ক্রেতার উপস্থিতি ছিল বেশি।\nবাজারে নিত্যপণ্যের বাড়তি দামের কারণে অনেক দিন ধরেই হিমশিম অবস্থা গরিব ও সীমিত আয়ের মানুষের। জিনিসপত্রে দাম বাড়তে থাকায় সর্বশেষ অক্টোবর মাসে খাদ্য মূল্যস্ফীতি বেড়ে আবার ১২ দশমিক ৬৬ শতাংশে পৌঁছেছে। গত এক মাসে বাজারে দাম বেড়েছে চাল, পেঁয়াজ, আলু, ব্রয়লার মুরগিসহ বেশ কিছু পণ্যের। এ কারণে টিসিবির ট্রাকের পেছনে মানুষের সারি দীর্ঘ হচ্ছে।\nটিসিবির ট্রাক থেকে একজন ভোক্তা ২০০ টাকায় সর্বোচ্চ দুই লিটার সয়াবিন তেল, ৩০ টাকা করে ১৫০ টাকায় সর্বোচ্চ পাঁচ কেজি চাল ও ৬০ টাকা কেজি দরে দুই কেজি মসুর ডাল কিনতে পারেন। সব মিলিয়ে টিসিবির এই তিন পণ্য কিনতে একজন ভোক্তার খরচ হয় ৪৭০ টাকা। যেখানে বাজার থেকে সমপরিমাণ পণ্য কিনতে লাগে প্রায় ৭৫০ টাকা। টিসিবির প্রতিটি ট্রাকে সাড়ে তিন শ জনের জন্য চাল, ডাল ও তেল বরাদ্দ থাকে।\nচট্টগ্রামের খাজা রোডের বাসিন্দা ৭৫ বছর বয়সী গোলতাজ বেগম গতকাল বেলা সাড়ে ১১টায় জামালখানে টিসিবির লাইনে দাঁড়ান। পণ্য পেয়েছেন বেলা দুইটার দিকে। ভাঙা গলায় প্রথম আলোকে গোলতাজ জানান, তাঁর স্বামী অসুস্থ। ছেলেও বেকার। কোনো রকমে টেনেটুনে সংসার চলছে। দীর্ঘক্ষণ লাইনে দাঁড়িয়ে পণ্য পেলেন। তাই ক্লান্ত। পরিবারের অবস্থা বর্ণনা করে তিনি বলেন, স্বামী ঘর–বসা। বেশ কিছুদিন ধরে কাজে যেতে পারছেন না। আয় নেই। মেয়ের এক জোড়া স্বর্ণের কানের দুল বন্ধক রেখে কিছু টাকা পেয়েছেন। সেই টাকা দিয়ে বাজার খরচ চলছে। সেখান থেকে কিছু টাকা নিয়ে টিসিবির পণ্য কিনলেন।\nগতকাল দুপুরে পরিচিত একজনের মাধ্যমে মুঠোফোনে টিসিবির ট্রাকের খবর জানতে পারেন গৃহকর্মী সালমা আক্তার। জেনেই গাবতলী বাসস্ট্যান্ডে ছুটে যান তিনি। তবে পৌঁছে দেখেন টোকেন শেষ। তখন বেলা একটা। প্রথম আলোকে সালমা আক্তার বলেন, ‘কর্ম কইরা খাইতে হয়। কাজ ফালাইয়া আহন যায় না। তবু আজকে কাম রাইখা ছুইটা আইয়া দেহি টোকেন শেষ।’ পরে তিনি আবার কাজে ফিরে যান।\nগাবতলীতে টিসিবির পরিবেশকের বিক্রয় প্রতিনিধি আহাদ মিয়া জানান, দুপুর পৌনে ১২টার দিকে তাঁরা সেখানে গেছেন। তখনই অপেক্ষমাণ মানুষের জন্য টোকেন হিসেবে ৩৫০টি কার্ড বিতরণ করা হয়। তবে শুরুতে সেই টোকেন না পেয়ে অনেকে ফিরে গেছেন। অনেকে আবার বিক্রি শুরুর পরে এসে ওই টোকেনের খোঁজ নেন। কিন্তু বাড়তি পণ্য না থাকায় তাঁদের টোকেন দেওয়া হয়নি।\nঅবশ্য রাজধানীর দু-একটি স্থানে টিসিবির ট্রাকের সামনে লোক ছিল কম। ধানমন্ডি খেলার মাঠ এলাকায় দুপুরে ট্রাকের সামনে ছিলেন ১১ জন নারী ও ১৭ জন পুরুষ। ওই সময় ট্রাকে ১২৫ জনের পণ্য ছিল। মানুষ কম থাকায় যাঁরাই লাইনে ছিলেন, তাঁরা পণ্য পেয়েছেন।\nগতকাল সন্ধ্যা পৌনে ছয়টার দিকে মিরপুরের কালশী ফ্লাইওভার মোড়ে টিসিবির ট্রাকের পণ্য বিক্রি শেষ হয়। তখনো সেখানে ৯০ জনের মতো পণ্য কেনার আশায় দাঁড়িয়ে ছিলেন। তাঁদের একজন দিনমজুর ইসমাইল মোল্লা। তিনি বলেন, ‘সারা দিন মজুরি করি। ট্রাক থেকে পণ্য কেনার সময় পাই না। তাই বাজারে জিনিসপত্রের দাম কমানোর উদ্যোগ নিলেই ভালো হয় আমাদের জন্য।’",
        "author": "নিজস্ব প্রতিবেদক\nঢাকা ও চট্টগ্রাম",
        "meta_description": "চট্টগ্রামের খাজা রোডের বাসিন্দা ৭৫ বছর বয়সী গোলতাজ বেগম গতকাল বেলা সাড়ে ১১টায় জামালখানে টিসিবির লাইনে দাঁড়ান। পণ্য পেয়েছেন বেলা দুইটার দিকে।",
        "keywords": [
            "টিসিবির পণ্য বিক্রি",
            "অর্থনৈতিক সংকট",
            "TCB",
            "বাজার",
            "পণ্য বিক্রি",
            "টিসিবির পণ্য",
            "ট্রেডিং করপোরেশন অব বাংলাদেশ (টিসিবি)",
            "সরকার",
            "দারিদ্র্য",
            "টিসিবি",
            "দ্রব্যমূল্য"
        ],
        "media_type": "newspaper",
        "news_type": "Economics",
        "news_subcategory": "Market",
        "published_date": "2024-11-08T08:42:00",
        "updated_date": null,
        "source": "দৈনিক প্রথম আলো",
        "last_scraped": "2024-11-10T10:37:40.069841"
    },
    {
        "url": "https://www.prothomalo.com/business/h5u0b62m3z",
        "title": "সিন্ডিকেট বন্ধে বিকল্প কৃষিবাজার করা হবে:  শ্রম উপদেষ্টা",
        "image_urls": "https://images.prothomalo.com/prothomalo-bangla%2F2024-10-24%2F5ydqr0sc%2FWhatsApp-Image-2024-10-24-at-11.19.23-AM.jpeg?rect=0%2C134%2C1599%2C1066&auto=format%2Ccompress&fmt=webp&format=webp&w=576&dpr=1.0",
        "content": "শ্রম ও কর্মসংস্থান উপদেষ্টা আসিফ মাহমুদ সজীব ভূঁইয়া বলেছেন, বাজার সিন্ডিকেটের দৌরাত্ম্য বন্ধ করতে সরকার বিকল্প কৃষিবাজার চালুর চিন্তা করছে। প্রচলিত বাজারের পাশাপাশি এই বাজার থাকবে এবং কৃষকেরা সেখানে সরাসরি পণ্য বিক্রি করবেন। এতে সিন্ডিকেটের দৌরাত্ম্য বন্ধ হবে।\nআজ বৃহস্পতিবার সকালে রাজধানীর তেজগাঁও শিল্প এলাকার দক্ষিণ বেগুনবাড়িতে টিসিবির ভ্রাম্যমাণ ট্রাকে পণ্য বিক্রয় কার্যক্রমের উদ্বোধনকালে এসব কথা বলেন শ্রম উপদেষ্টা। এ সময় বাণিজ্যসচিব মোহাং সেলিম উদ্দিন, টিসিবির চেয়ারম্যান ব্রিগেডিয়ার জেনারেল মো. মোস্তফা ইকবাল প্রমুখ উপস্থিত ছিলেন।\nআজ থেকে ঢাকা মহানগরের ৫০টি ও চট্টগ্রাম মহানগরের ২০টি স্থানে ভ্রাম্যমাণ ট্রাকের মাধ্যমে এ বিক্রয় কার্যক্রম পরিচালনা করবে টিসিবি।\nদেশে এক কোটি পরিবার কার্ডধারীর মধ্যে প্রতি মাসে কয়েকটি পণ্য বিক্রি করে আসছে সরকারি সংস্থা ট্রেডিং করপোরেশন অব বাংলাদেশ (টিসিবি)। এর পাশাপাশি সাধারণ ভোক্তাদের কাছে ট্রাকে করে ভর্তুকি মূল্যে তেল, ডাল ও চাল বিক্রি শুরু করেছে সংস্থাটি। এর ফলে পরিবার কার্ড না থাকলেও টিসিবির ট্রাক থেকে পণ্য কেনার সুযোগ পাবেন নিম্ন আয়ের মানুষ।\nউদ্বোধনী অনুষ্ঠানে আসিফ মাহমুদ সজীব ভূঁইয়া আরও বলেন, সিন্ডিকেট ও মধ্যস্বত্বভোগীদের কারণে দাম বৃদ্ধি পায়। সে জন্য দীর্ঘ মেয়াদে সিন্ডিকেট ভাঙতে সম্ভাব্য সব উপায়ে কাজ করা হচ্ছে। বড় শহর থেকে স্থানীয় পর্যায় পর্যন্ত সরকারের টাস্কফোর্স কাজ করে যাচ্ছে। উৎপাদক বা কৃষক থেকে ভোক্তা পর্যন্ত মধ্যস্বত্বভোগীদের স্তর কমিয়ে আনা জরুরি। এ ক্ষেত্রে যেসব বেসরকারি প্রতিষ্ঠান উদ্যোক্তা থেকে গ্রাহকের কাছে পণ্য পৌঁছানোর সামাজিক ব্যবসা করছে, তারাও সরকারের সর্বোচ্চ সহযোগিতা পাবে।\nবাণিজ্যসচিব মোহাং সেলিম উদ্দিন বলেন, কেউ অতি মুনাফার উদ্দেশ্যে দাম বাড়ালে বা কৃত্রিম সংকট তৈরি করলে সরকার কঠোর অবস্থানে যাবে। সে জন্য সরকার আমদানি, উৎপাদন, পাইকারি কিংবা খুচরা—সব পর্যায়ে নজর রাখছে।\nদেশে বর্তমানে বিভিন্ন নিত্যপণ্যের উচ্চ দামের কারণে কষ্টে আছেন সাধারণ মানুষ। এমন পরিস্থিতিতে তাঁদের স্বস্তি দিতে সরকার খোলাবাজারে কৃষিপণ্য বিক্রিসহ বিভিন্ন উদ্যোগ নিয়েছে। এরই অংশ হিসেবে সাধারণ ভোক্তাদের জন্য টিসিবির মাধ্যমে খোলাবাজারে (ট্রাকে করে) পণ্য বিক্রির নতুন উদ্যোগ নেওয়া হয়েছে।\nটিসিবির ট্রাক থেকে একজন ভোক্তা সর্বোচ্চ দুই লিটার ভোজ্যতেল (সয়াবিন বা কুঁড়ার তেল), পাঁচ কেজি চাল ও দুই কেজি মসুর ডাল কিনতে পারবেন। এর মধ্যে প্রতি লিটার ভোজ্যতেলের দাম রাখা হবে ১০০ টাকা। প্রতি কেজি চাল ৩০ টাকা ও মসুর ডাল ৬০ টাকা দরে বিক্রি করা হবে।\nআজ সকালে তেজগাঁওয়ের বেগুনবাড়িতে টিসিবির ভ্রাম্যমাণ ট্রাকে পণ্য বিক্রি কার্যক্রম উদ্বোধনের সময় দুই শতাধিক নারী-পুরুষ উপস্থিত ছিলেন, যাঁদের বেশির ভাগই নিম্নবিত্ত শ্রেণির। সেখানে পণ্য নিতে আসা গৃহকর্মী মায়া আক্তার প্রথম আলোকে বলেন, কম দামে কিছু জিনিস পেলে তো উপকার হয়। তবে কাজ ফেলে এত সময় লাইনে দাঁড়িয়ে পারা যায় না। সরকার বাজারে জিনিসপত্রের দাম কমালেই বেশি উপকার হবে।",
        "author": "নিজস্ব প্রতিবেদক\nঢাকা",
        "meta_description": "পরিবার কার্ডের পাশাপাশি সাধারণ ভোক্তাদের কাছে ট্রাকে করে ভর্তুকি মূল্যে তেল, ডাল ও চাল বিক্রি শুরু করেছে টিসিবি।",
        "keywords": [
            "টিসিবির পণ্য বিক্রি",
            "TCB",
            "পণ্য বিক্রি",
            "টিসিবির পণ্য",
            "ট্রেডিং করপোরেশন অব বাংলাদেশ (টিসিবি)",
            "নিত্য পণ্য",
            "সিন্ডিকেট",
            "টিসিবি"
        ],
        "media_type": "newspaper",
        "news_type": "Economics",
        "news_subcategory": "Market",
        "published_date": "2024-10-24T13:35:00",
        "updated_date": null,
        "source": "দৈনিক প্রথম আলো",
        "last_scraped": "2024-11-10T10:37:53.649813"
    },
    {
        "url": "https://www.prothomalo.com/bangladesh/district/zgr1k6rxkn",
        "title": "ময়মনসিংহে ওএমএসের চাল-আটা নিতে ভিড়, শুরু হয়নি টিসিবির কার্যক্রম",
        "image_urls": "https://images.prothomalo.com/prothomalo-bangla%2F2024-10-23%2Fal40xz54%2FMymensinghDH1694.png?rect=0%2C46%2C1599%2C1066&auto=format%2Ccompress&fmt=webp&format=webp&w=576&dpr=1.0",
        "content": "আজ বুধবার সকাল ৮টা ১০ মিনিট। ময়মনসিংহ নগরের ৭ নম্বর ওয়ার্ডের বাতির কল এলাকায় লাইনে দাঁড়িয়ে ছিলেন বেশ কয়েকজন নারী ও পুরুষ। তাঁরা কেউ দাঁড়িয়ে আছেন চালের জন্য, কেউ আটার জন্য। আবার কেউ কেউ দুটোই কিনবেন। বেলা বাড়ার সঙ্গে সঙ্গে সেখানে ভিড় বাড়তে থাকে। এরপর নয়টার দিকে শুরু হয় চাল-আটা বিক্রি। এটি সেখানকার একজন ওএমএস ডিলারের দোকানের সামনের চিত্র।\nলাইনে দাঁড়ানো ক্রেতারা জানিয়েছেন, ওএমএসের দোকানে প্রতি কেজি চাল ৩০ টাকা ও প্রতি কেজি আটা ২৪ টাকা দরে বিক্রি করা হয়। প্রত্যেক ক্রেতা পাঁচ কেজি করে চাল ও সমপরিমাণ আটা কিনতে পারেন। বাজারে পাঁচ কেজি চাল ৩০০-৩২০ ও আটা ২২০ টাকায় কিনতে হয়। তবে এখানে বাজারমূল্যের অর্ধেকে কেনা যায়।\nনগরের মৃত্যুঞ্জয় স্কুল রোডের বাসিন্দা আনোয়ারা বেগম (৫৮) প্রথম আলোকে বলেন, ‘সকাল সাতটায় এসেছি, তা না হলে লাইন বড় হয়ে যায়। দুই ছেলে ও তিন মেয়ে অল্প খরচ দেয়, তা দিয়ে জীবন চালাতে হয়। বর্তমান চড়া মূল্যের বাজারে চাল-আটার সঙ্গে নতুন পণ্য যুক্ত করা গেলে মানুষ উপকৃত হবে।’\nনগরের আকুয়া চুকাইতলা এলাকার বাসিন্দা আবদুল কদ্দুস (৭০) পেশায় কাঠমিস্ত্রি ছিলেন। এখন শারীরিকভাবে অক্ষম। চাল ও আটা নিতে সকাল সাতটায় লাইনে এসে দাঁড়িয়েছেন। তিনি বলেন, ‘পরে এলে লাইন বড় হয়ে যায়। সে কারণে ভোরে আসতে হয়। ভোরে না এলে চাল ও আটা নিতে পারি না। একটা নিয়ে যেতে হয়।’\nনগরের ঘুণ্টি থেকে সকাল সাড়ে ছয়টায় আসেন বানু বেগম (৭০)। স্বামী-সন্তান নেই এই বৃদ্ধার। আজ সকাল সাড়ে আটটার দিকে তিনি বলেন, ‘মাইনসের কাছে চাইয়া-মাইগ্যা খাই। আইজ ২০ দিন পর চাইল ও আটা নিতে আইছি। বাজারে অত দরের চাইল কিইন্যা খাওনের বাউ নাই। এইনে কম দামে পাওন যায়। তাই সহাল থাইক্যা বইসা আছি।’\nওএমএসের দোকান থেকে চাল বিক্রি করছিলেন মোজাম্মেল হোসাইন। তিনি প্রথম আলোকে বলেন, প্রতিদিন সকাল ৯টা থেকে বিকেল ৫টা পর্যন্ত দোকান খোলা রাখা হয়। প্রতিদিন এক টন চাল ও এক টন আটা বরাদ্দ পাওয়া যায়। সকালের দিকে প্রচুর ভিড় থাকে। শুরুর দিকে প্রতি ক্রেতাকে পাঁচ কেজি করে চাল ও আটা বিক্রি করা গেলেও শেষের দিকে যাকে চাল দেওয়া যায়, তাকে আটা দেওয়া যায় না। কারণ, দুটি পণ্য একসঙ্গে একজন ক্রেতাকে দেওয়া হলে অনেক ক্রেতাকে খালি হাতে ফেরত যেতে হবে। তিনি আরও বলেন, নাগরিকেরা জাতীয় পরিচয়পত্র জমা দিয়ে চাল ও আটা নিতে পারেন। চলতি মাসের ৬ তারিখ থেকে চাহিদা বেড়েছে। চাল-আটার সঙ্গে আরও কিছু পণ্য যুক্ত করা যেতে পারে।\nসকাল সোয়া নয়টায় নগরের নতুন বাজার সাহেব আলী রোডে মেসার্স বিবেক স্টোর ওএমএসের চাল ও আটা বিক্রির দোকানের সামনে গিয়ে দেখা যায়, সেখানে লাইনে দাঁড়িয়ে আছেন নারী ও পুরুষেরা। তাঁদের একজন আবদুল হাই (৬০), যিনি পেশায় দিনমজুর। তিনি বলেন, বাজার থেকে পাঁচ কেজি চাল কিনলে ৩০০ টাকার কমে কেনা সম্ভব নয়। কিন্তু এখানে অর্ধেক দাম।\nজেলা খাদ্য নিয়ন্ত্রকের কার্যালয় থেকে জানা গেছে, ময়মনসিংহ সিটি করপোরেশন এলাকায় প্রতিদিন ১৭টি স্থানে চাল ও আটা বিক্রি করা হয়। প্রত্যেক ডিলার এক টন করে চাল ও এক টন আটা বরাদ্দ পান। আগেও একই পণ্য বিক্রি করা হতো। ওএমএসে পণ্য বিক্রির পরিধি বাড়েনি। ১৭ স্থানের জন্য নগরে ৫৩ জন ডিলার আছেন। তাঁরা ১৭টি স্থানে পর্যায়ক্রমে বরাদ্দ পেতেন। তবে এর মধ্যে একজন ডিলার মৃত্যুবরণ করেছেন এবং গত ৫ আগস্টের পর আটজন ডিলার আত্মগোপনে চলে গেছেন। বর্তমানে ৪৪ জন ডিলার নগরীতে ওএমএস কার্যক্রম চালাচ্ছেন।\nময়মনসিংহ জেলা খাদ্য নিয়ন্ত্রক মো. আবদুল কাদের বলেন, প্রতিদিন ১৭টি পয়েন্টে চাল ও আটা বিক্রি করা হচ্ছে। যে বরাদ্দ দেওয়া হচ্ছে, তা দিয়েই পরিস্থিতি সামাল দেওয়া যাচ্ছে।\nময়মনসিংহ জেলায় টিসিবির ৪৪৭ জন ডিলার আছেন। নগরী ও জেলার ১৩টি উপজেলায় এসব ডিলারের মাধ্যমে পণ্য বিক্রি করা হয়। একজন মানুষ দুই কেজি ডাল, দুই কেজি সয়াবিন তেল ও পাঁচ কেজি চাল কিনতে পারেন। চলতি মাসের ১৫ তারিখ থেকে টিসিবির পণ্য বিক্রি শুরুর কথা থাকলেও আজ বুধবার পর্যন্ত জেলায় টিসিবির পণ্য বিক্রি শুরু হয়নি।\nট্রেডিং করপোরেশন অব বাংলাদেশের (টিসিবি) ময়মনসিংহের আঞ্চলিক কার্যালয়ের যুগ্ম পরিচালক জামাল উদ্দিন আহমেদ বলেন, ‘জেলা প্রশাসকের কার্যালয়ে নতুন লোক বদলি হয়েছে, আমাদের প্রস্তুতি নিতে সময় লাগছে। ২৯ অক্টোবর থেকে পণ্য বিক্রি শুরু হবে।’",
        "author": "নিজস্ব প্রতিবেদক\nময়মনসিংহ",
        "meta_description": "ময়মনসিংহ নগরের ৭ নম্বর ওয়ার্ডের বাতির কল এলাকায় আজ সকালে লাইনে দাঁড়িয়েছিলেন বেশ কয়েকজন নারী ও পুরুষ। তাঁরা কেউ দাঁড়িয়ে আছেন চালের জন্য, কেউ আটার জন্য। আবার কেউ কেউ দুটোই কিনবেন।",
        "keywords": [
            "টিসিবির পণ্য বিক্রি",
            "ময়মনসিংহ",
            "ময়মনসিংহ বিভাগ",
            "TCB",
            "পণ্য বিক্রি",
            "টিসিবির পণ্য",
            "ট্রেডিং করপোরেশন অব বাংলাদেশ (টিসিবি)",
            "চাল",
            "টিসিবি"
        ],
        "media_type": "newspaper",
        "news_type": "Economics",
        "news_subcategory": "Market",
        "published_date": "2024-10-23T19:16:00",
        "updated_date": null,
        "source": "দৈনিক প্রথম আলো",
        "last_scraped": "2024-11-10T10:38:09.400886"
    },
    {
        "url": "https://www.prothomalo.com/business/vxfe10we6a",
        "title": "৪৩ লাখ কার্ড বাতিল হয়নি, ব্যাখ্যা দিলেন টিসিবির মুখপাত্র",
        "image_urls": "https://images.prothomalo.com/prothomalo%2Fimport%2Fmedia%2F2014%2F06%2F24%2F38221a6ce707d9eeb243b09fd3d50f21-11.jpg?rect=88%2C0%2C845%2C563&auto=format%2Ccompress&fmt=webp&format=webp&w=576&dpr=1.0",
        "content": "সরকারি সংস্থা ট্রেডিং করপোরেশন অব বাংলাদেশের (টিসিবি) মুখপাত্র হুমায়ুন কবির ৪৩ লাখ পরিবার বা ফ্যামিলি কার্ড বাতিল করা সংক্রান্ত বক্তব্যের একটি ব্যাখ্যা দিয়েছেন। তিনি বলেছেন, কার্ড বাতিলের বিষয়টি সঠিক নয়।\nআজ শনিবার রাজধানীর তেজগাঁওয়ে টিসিবির আঞ্চলিক কার্যালয়ে আয়োজিত এক সংবাদ সম্মেলনে ফ্যামিলি কার্ড নিয়ে কথা বলেন হুমায়ুন কবির। পরে বিভিন্ন সংবাদমাধ্যমে ৪৩ লাখ কার্ড বাতিলের খবর প্রকাশিত হয়।\nবিষয়টি নিয়ে প্রথম আলোকে হুমায়ুন কবির বলেন, এক কোটি পরিবার কার্ডের মধ্যে ৫৭ লাখ কার্ডকে স্মার্ট কার্ডে রূপান্তর করা হয়েছে। বাকি ৪৩ লাখ কার্ড স্মার্ট কার্ডে রূপান্তরের প্রক্রিয়া চলছে। এখন তথ্য হালনাগাদ ও যাচাই-বাছাই করা হচ্ছে। এর মধ্যে যদি কোনো কার্ডে অনিয়ম ধরা পড়ে তাহলে, সেই কার্ড বাতিল করা হবে। তিনি বলেন, এখন এক কোটি কার্ডধারী সবাইকে পণ্য দেওয়া হচ্ছে।\nসংবাদ সম্মেলনে হুমায়ুন কবির বলেন, টিসিবির ফ্যামিলি কার্ড নিয়ে সংবাদমাধ্যমে অনিয়মের খবর আসছে। এক ব্যক্তি একাধিক জায়গায় এই কার্ড দিয়ে পণ্য নিচ্ছেন, এই হচ্ছে মূল অভিযোগ। পরিবার কার্ডের এসব সমস্যা দূর করার জন্য স্মার্ট কার্ড তৈরি করা হচ্ছে, যেন এক পরিবারে এক ব্যক্তির বেশি কেউ কার্ড না পান।\nকার্ডগুলোকে স্মার্টকার্ডে রূপান্তরে তথ্য হালনাগাদ করার জন্য টিসিবির পক্ষ থেকে বিভিন্ন জেলা প্রশাসন ও সিটি করপোরেশনকে চারবার চিঠি দেওয়া হয়েছে বলে জানান হুমায়ুন কবির। তিনি বলেন, কার্ডধারীদের তথ্য পরিবর্তন, সংযোজন, বিয়োজন, পরিমার্জনসহ (যদি প্রয়োজন হয়) হালনাগাদ বিভিন্ন তথ্য দেওয়ার অনুরোধ জানানো হয়েছে। কিন্তু জেলা প্রশাসন ও সিটি করপোরেশনে সাম্প্রতিক রদবদলের কারণে টিসিবির হাতে এসব তথ্য এখনো আসেনি। সে জন্য বাকি ৪৩ লাখ কার্ড স্মার্ট কার্ডে রূপান্তর করার ক্ষেত্রে সময় লাগছে। এখন পুরোনো কার্ডেই পরিবারগুলোর কাছে পণ্য বিক্রি করা হচ্ছে।\nটিসিবির ট্রাকের পণ্য অনেক মানুষ দীর্ঘক্ষণ দাঁড়িয়ে থেকেও কিনতে পারছেন না বলে সংবাদমাধ্যমে উঠে এসেছে। কেন এমনটা হচ্ছে, সাংবাদিকদের এমন প্রশ্নের জবাবে হুমায়ুন কবির বলেন, নির্দিষ্টসংখ্যক পরিবারের জন্য বরাদ্দ থাকে। প্রতিটি স্থানে ৩৫০ জনের জন্য পণ্য বরাদ্দ থাকে। পরিবেশকদের বলা হয়েছে, ৩৫০টি টোকেন দেওয়ার জন্য। এর বেশি দেওয়া সম্ভব নয়। যাঁরা টোকেন পাবেন না, তাঁদের সেদিনের জন্য চলে যেতে হবে। ফলে ৩৫০ জনের বেশি মানুষ থাকলে বাকিদের পরের দিন আসতে বলা হয়।\nসংবাদ সম্মেলনে জানানো হয়, পবিত্র রমজান মাসে ফ্যামিলি কার্ডধারীদের দুই কেজি মসুর ডাল, দুই লিটার ভোজ্যতেল, এক কেজি চিনি ও এক কেজি ছোলা দেওয়া হবে। এ ছাড়া মহানগর এলাকায় এক কেজি খেজুর দেওয়া হবে। রোজার সময় পণ্য ট্রাকে বিক্রি হবে কি না, তা এখনই বলা সম্ভব হচ্ছে না বলে জানান হুমায়ুন কবির। তিনি বলেন, যেসব পরিবেশকের বিরুদ্ধে অনিয়মের অভিযোগ উঠবে, তাঁদের ছাড় দেওয়া হবে না, নেওয়া হবে কঠোর ব্যবস্থা।",
        "author": "বাণিজ্য ডেস্ক",
        "meta_description": "টিসিবি এখন স্মার্ট পারিবারিক কার্ড তৈরি করছে। এখন পর্যন্ত ৫৭ লাখ কার্ড তৈরি হয়েছে। কিন্তু নানা জটিলতায় সব কার্ড স্মার্ট কার্ডে রূপান্তর করা সম্ভব হয়নি।",
        "keywords": [
            "ফ্যামিলি কার্ড",
            "টিসিবির পণ্য বিক্রি",
            "স্মার্ট কার্ড",
            "TCB",
            "পণ্য বিক্রি",
            "টিসিবির পণ্য",
            "ট্রেডিং করপোরেশন অব বাংলাদেশ (টিসিবি)",
            "পরিবার",
            "টিসিবির ফ্যামিলি কার্ড",
            "টিসিবি"
        ],
        "media_type": "newspaper",
        "news_type": "Economics",
        "news_subcategory": "Market",
        "updated_date": "2024-11-09T17:11:00",
        "published_date": "2024-11-09T17:00:00",
        "source": "দৈনিক প্রথম আলো",
        "last_scraped": "2024-11-10T10:38:28.189546"
    },
    {
        "url": "https://www.prothomalo.com/business/economics/y49bsl0nd0",
        "title": "চাল আমদানিতে সব শুল্ক–কর প্রত্যাহারের সুপারিশ ট্যারিফ কমিশনের",
        "image_urls": "https://images.prothomalo.com/prothomalo-bangla%2F2023-10%2Fda416127-64b4-446b-894e-69e859688cb9%2F25507249_9cfa_4d3a_9e7d_95646d622e9d.jpg?rect=51%2C0%2C204%2C136&auto=format%2Ccompress&fmt=webp&format=webp&w=576&dpr=1.0",
        "content": "আমদানি শুল্ক কমানোর পরও চাল আমদানিতে সাড়া মিলছে না। এ জন্য বাংলাদেশ ট্রেড অ্যান্ড ট্যারিফ কমিশন (বিটিটিসি) চাল আমদানিতে সব ধরনের শুল্ক–কর প্রত্যাহারের সুপারিশ করেছে।\nবিটিটিসি আজ মঙ্গলবার বাণিজ্য মন্ত্রণালয়, খাদ্য মন্ত্রণালয় এবং জাতীয় রাজস্ব বোর্ডের (এনবিআর) কাছে এ সুপারিশ করেছে। বিটিটিসি বলেছে, সম্প্রতি বন্যায় চালের উৎপাদন ব্যাহত হওয়ায় স্থানীয় বাজারে চালের সরবরাহ বৃদ্ধি ও মূল্য স্থিতিশীল করার স্বার্থে সুনির্দিষ্ট মেয়াদে চাল আমদানিতে প্রযোজ্য আমদানি শুল্ক–কর সম্পূর্ণভাবে প্রত্যাহার করা যেতে পারে।\nবিটিটিসি চেয়ারম্যান মইনুল খান আজ প্রথম আলোকে বলেন, বন্যার কারণে সাত–আট লাখ টন চাল উৎপাদন কম হয়েছে। চালের বাজার ঠিক রাখতে শুল্ক প্রত্যাহার করা এখন জরুরি।\nচালে আমদানি শুল্ক (সিডি), নিয়ন্ত্রণমূলক শুল্ক (আরডি), অগ্রিম আয়কর (এআইটি) ও আগাম কর (এটি) মিলে ছিল ৬২ দশমিক ৫০ শতাংশ শুল্ক-কর। এনবিআর ২০ অক্টোবর এআইটি ছাড়া চাল আমদানিতে তিন ধরনের শুল্ক কমিয়েছে। সিডি ২৫ থেকে কমিয়ে ১৫ ও আরডি ২০ থেকে কমিয়ে ৫ শতাংশ করেছে এনবিআর। এ ছাড়া আগাম কর ৫ শতাংশের পুরোটাই প্রত্যাহার করেছে সংস্থাটি।\nশুল্ক–কর কমানোর প্রজ্ঞাপন জারি করে এনবিআর বলেছিল, এতে বাজারে শুধু চালের সরবরাহ বাড়বে না; বরং আমদানি পর্যায়ে প্রতি কেজি চালের দাম ১৪ টাকা ৪০ পয়সা কমবে। আমদানি যেহেতু এখনো হয়নি, তাই বাজারেও এর প্রভাব পড়েনি। ট্রেডিং করপোরেশন অব বাংলাদেশের তথ্য অনুযায়ী, আজ মঙ্গলবার বাজারে সরু অর্থাৎ নাজিরশাইল ও মিনিকেট বিক্রি হয়েছে ৭২ থেকে ৮০ টাকা কেজি। এ ছাড়া মাঝারি, অর্থাৎ পাইজাম চাল ৫৮ থেকে ৬৩ এবং মোটা, অর্থাৎ স্বর্ণা বা চায়না ইরি চাল ৫২ থেকে ৫৫ টাকা কেজি বিক্রি হয়েছে।\nবিটিটিসির প্রতিবেদনে বলা হয়, শুল্ক কমানোর পর ভিয়েতনাম থেকে ২৬ টন চাল আমদানির জন্য ঋণপত্র (এলসি) খোলা হয়েছে ২৭ অক্টোবর। এলসি খোলার এমন কম প্রবণতা চালের বর্ধিত চাহিদা পূরণের জন্য ঝুঁকিপূর্ণ হবে।\nচলতি অর্থবছরের ১ জুলাই থেকে আজ ২৯ অক্টোবর পর্যন্ত ১ হাজার ৯৫৭ টন চাল আমদানি হয়েছে। আগের ২০২৩-২৪ অর্থবছরে ৯৩৪ দশমিক ১৮ টন চাল আমদানি হয়েছিল। তার আগে, অর্থাৎ ২০২২-২৩ অর্থবছরে আমদানি হয়েছিল ১২ লাখ ৩৭ হাজার ১৬৮ টন চাল। আর ২০২১-২২ অর্থবছরে আমদানি হয়েছিল ৪৮ টন। এনবিআর থেকে নেওয়া এসব তথ্য বিটিটিসির প্রতিবেদনে উল্লেখ রয়েছে।\nএদিকে খাদ্য অধিদপ্তর গতকাল সোমবার চালের মজুত, নিরাপত্তা মজুত, সম্ভাব্য ঘাটতি—এসব চিত্র জানিয়ে খাদ্য মন্ত্রণালয়ে চিঠি পাঠিয়েছে। এতে বলা হয়েছে, ১০ লাখ টন চাল আমদানির কার্যক্রম গ্রহণ জরুরি। অর্থবছরের বাকি সময়ে উন্মুক্ত দরপত্রের মাধ্যমে এ বিপুল পরিমাণ চাল আমদানি করা কঠিন হতে পারে। তাই উন্মুক্ত দরপত্রের পাশাপাশি সরকার থেকে সরকার (জিটুজি) পর্যায়ে চাল আমদানির উদ্যোগ নেওয়া দরকার। বন্যায় আমন ধানের ক্ষয়ক্ষতি বিবেচনায় বেসরকারি পর্যায়েও চাল আমদানিতে উৎসাহিত করতে হবে মনে করছে খাদ্য অধিদপ্তর।\nখাদ্য অধিদপ্তরের পরিচালক মো. মনিরুজ্জামান প্রথম আলোকে বলেন, ‘বন্যার কারণে এবার চাল উৎপাদন ব্যাহত হয়েছে। চালের মজুত বৃদ্ধির বিষয়ে আগে থেকেই সতর্ক হওয়ার জন্য তাই খাদ্য মন্ত্রণালয়কে আমরা চিঠি দিয়েছি।’\nখাদ্য অধিদপ্তর সূত্রে জানা গেছে, ১৭ অক্টোবর পর্যন্ত সরকারের হাতে ১০ লাখ টন চালের মজুত ছিল। আগামী ফেব্রুয়ারি পর্যন্ত আমন সংগ্রহের লক্ষ্যমাত্রা ৫ লাখ টন এবং জুন পর্যন্ত বোরো সংগ্রহের লক্ষ্যমাত্রা ৬ লাখ টন। সেই হিসাবে ২০২৫ সালের ১ জুলাই পর্যন্ত সম্ভাব্য মজুত দাঁড়াবে ২১ লাখ টন।\nখাদ্য অধিদপ্তর সূত্র জানায়, চলতি ২০২৪-২৫ অর্থবছরে ৩ লাখ ৫০ হাজার টন চাল আমদানির জন্য বাজেট বরাদ্দ রয়েছে ২ হাজার ৯০৮ কোটি টাকা।",
        "author": "বিশেষ প্রতিনিধি\nঢাকা",
        "meta_description": "বাংলাদেশ ট্রেড অ্যান্ড ট্যারিফ কমিশন (বিটিটিসি) আজ এনবিআর, বাণিজ্য মন্ত্রণালয় ও খাদ্য মন্ত্রণালয়কে চিঠি পাঠিয়ে শুল্ক–কর কমানোর উদ্যোগ নিতে বলেছে।",
        "keywords": [
            "অর্থনীতি",
            "TCB",
            "বাণিজ্য মন্ত্রণালয়",
            "অর্থ মন্ত্রণালয়",
            "বাণিজ্য",
            "ট্রেডিং করপোরেশন অব বাংলাদেশ (টিসিবি)",
            "চাল",
            "টিসিবি"
        ],
        "media_type": "newspaper",
        "news_type": "Economics",
        "news_subcategory": "Market",
        "published_date": "2024-10-29T22:59:00",
        "updated_date": null,
        "source": "দৈনিক প্রথম আলো",
        "last_scraped": "2024-11-10T10:38:44.758569"
    },
    {
        "url": "https://www.prothomalo.com/bangladesh/district/6mwukw6f9k",
        "title": "সাড়ে তিন ঘণ্টা অপেক্ষার পরও পণ্য পেলেন না নিলুফা",
        "image_urls": "https://images.prothomalo.com/prothomalo-bangla%2F2024-11-07%2F6vcn7xq5%2FUntitled-6.jpg?rect=0%2C26%2C1600%2C1067&auto=format%2Ccompress&fmt=webp&format=webp&w=640&dpr=1.0",
        "content": "তিন মাসের শিশু ঘরে রেখে বেলা সাড়ে ১১টায় পণ্য কেনার আশায় টিসিবির ট্রাকের সামনে লাইনে দাঁড়ান গৃহিণী নিলুফা আক্তার। সারির ভিড় ঠেলে বেলা দুইটার দিকে কিছুটা সামনে এগিয়ে যান তিনি। এর মধ্যে ভিড়ও বাড়ে। মানুষের চাপে হঠাৎ ধাক্কাধাক্কিতে তিনি ছিটকে পড়েন সারি থেকে। পরে সারিতে দাঁড়িয়ে আর পণ্য পাননি। বেলা তিনটায় শেষ হয় পণ্য বিক্রি। সাড়ে তিন ঘণ্টার অপেক্ষার পরও তিনি খালি হাতেই ফিরে যাচ্ছেন।\nআজ বৃহস্পতিবার সোয়া তিনটার দিকে চট্টগ্রাম নগরের দেওয়ানহাট মোড়ে কথা হয় নিলুফা আক্তারের (৩০) সঙ্গে। কান্নাজড়িত কণ্ঠে তিনি বলেন, তিন মাসের বাচ্চাকে ঘরে রেখে এসেছেন তিনি। স্বামী গাড়ির (প্রাইভেট কার) চালক। সে আয় দিয়েই চার মেয়ে ও স্বামী-স্ত্রীর সংসার।\nআজ চট্টগ্রামের ২১ থেকে ৪০ নম্বর ওয়ার্ডে ট্রাকে করে পণ্য বিক্রি করেছে ট্রেডিং করপোরেশন অব বাংলাদেশ (টিসিবি)। এর মধ্যে দেওয়ানহাট মোড়ে বেলা ১১টায় শুরু হয় পণ্য বিক্রি। বেলা তিনটার দিকে ৩৫০ ভোক্তার কাছে পণ্য বিক্রি শেষ হয়। এ জন্য পণ্য না পেয়ে খালি হাতে ফিরেছেন নিলুফা আক্তারসহ অন্তত ৩০ জন।\nপণ্য না পাওয়া ব্যক্তিদের আরেকজন মাঝবয়সী গৃহিণী রেহানা আক্তার। তিনি বলেন, পণ্য বিক্রির খবর তিনি জানতেন না। স্থানীয় লোকজনকে নিতে দেখে তিনি ছুটে এসেছেন। দিনমজুর স্বামীর স্বল্প আয় থেকে জমিয়ে তিনি পণ্য নিতে এসেছিলেন। নিলুফা ও রেহানা একই সঙ্গে সারিতে ছিলেন। ধাক্কায় দুজনই ছিটকে পড়েন। শেষে আর পণ্য পাননি।\nদেওয়ানহাট এলাকাটি নগরের উত্তর পাঠানটুলী ওয়ার্ডের আওতাধীন। এই ওয়ার্ডের জনসংখ্যা বিবিএসের হিসাবে ৩৫ হাজার ৪২১ জন। ওয়ার্ডে একটি ট্রাকে বরাদ্দ পণ্য ৩৫০ জনের জন্য। সেই হিসেবে দিনে প্রতি ১০০ জনে ১ জন ভোক্তা পণ্য পাবেন।\nভিড়, হট্টগোল, অপেক্ষা\nদেওয়ানহাট মোড়ে বেলা বাড়ার সঙ্গে ভিড় বাড়তে থাকে। পণ্য কেনার সারির পাশে কথা হয় সদ্য চাকরি হারানো মোহাম্মদ সবুজের সঙ্গে। আড়াই বছরের শিশুসন্তান কোলে নারীদের সারির পাশে দাঁড়িয়ে ছিলেন তিনি। জানালেন, স্ত্রী পণ্য কেনার সারিতে, তাই অপেক্ষা করছেন তিনি।\nবেলা ১২টার দিকে সরেজমিনে দেওয়ানহাট মোড়ে দেখা যায়, পণ্য কেনার দুই সারিতে দাঁড়িয়ে আছেন অন্তত ৩০০ মানুষ। পুরুষ ও নারীর পৃথক দুটি সারিতে সমান ভিড়। তাঁদের কেউ কেউ সন্তান কোলে আবার কেউ সন্তানকে একা ঘরে রেখে পণ্যের আশায় দাঁড়িয়েছেন। তাঁদের মধ্যে নিম্ন আয়ের মানুষের সংখ্যাই বেশি। এর আগে অনেকে পণ্য নিয়ে চলে গেছেন।\nবেলা আড়াইটার দিকে ট্রাকে ১৮ জনের পণ্য মজুত ছিল। তবে পণ্যের অপেক্ষায় ছিলেন ৫০ জনের বেশি। তাঁদের মধ্যে নারীর সংখ্যা বেশি। পণ্য কিনতে পারবেন না জেনে এ সময় হট্টগোল শুরু করেন তাঁরা। একপর্যায়ে ট্রাকের পাশে এসে অনুনয়-বিনয় শুরু করেন। তবে পণ্য না পেয়ে তাঁদের খালি হাতে ফিরতে হয়েছে। অনেকেই ট্রাক আবার কবে আসবে সে তথ্য নিতে ডিলারের (পরিবেশক) কাছে ছুটে যান।\nনগরে বর্তমানে সপ্তাহে ৬ দিন ৬০টি স্থানে (প্রতিদিন ২০টি) ট্রাকে করে প্রতিদিন ৭ হাজার ভোক্তার কাছে চাল, ডাল ও তেল বিক্রি করছে টিসিবি। পাশাপাশি নিয়মিত কার্যক্রম হিসেবে প্রতি মাসে পরিবার কার্ডের মাধ্যমে নগরের ৩ লাখ ৩৫ হাজার ৫০ জন ভোক্তার কাছে এসব পণ্য বিক্রি করা হয়। দেওয়ানহাট এলাকার টিসিবির পরিবেশক জানে আলম বলেন, ‘আমরা চেষ্টা করেছি যাতে কেউ খালি হাতে না ফেরে। তবে বরাদ্দ কেবল ৩৫০ জনের জন্য। যারা পাননি তাঁদের আগামী সোমবার আসার জন্য বলেছি।’\nপরিবার কার্ড হালনাগাদের আহ্বান\nচট্টগ্রাম নগরের জনসংখ্যা নিয়ে সরকারি বিভিন্ন সংস্থার মধ্যে মতানৈক্য রয়েছে। সিটি করপোরেশনের হিসাবে, নগরের বাসিন্দা ৬০ লাখের বেশি। তবে পরিসংখ্যান ব্যুরোর হিসাবে তা ৩২ লাখ ৩০ হাজার ২৬২ জন। সেই হিসাবে টিসিবির পরিবার কার্ডের মাধ্যমে মাসিক কার্যক্রমের আওতায় পণ্য বরাদ্দ জনসংখ্যার তুলনায় কেবল ১০ শতাংশ মানুষের জন্য। ভোক্তারা বলছেন, নগরে বরাদ্দ অন্তত ৫ লাখ মানুষের জন্য হলেও আরও অনেক ভোক্তা পণ্য কিনতে পারতেন।\nট্রাক সেলের মাধ্যমে নতুন করে প্রতিদিন আরও সাত হাজার মানুষকে পণ্য দেওয়া হচ্ছে। সেই হিসাবে গড়ে ২৬ দিনে ১ লাখ ৮২ হাজার ভোক্তা পণ্য পাবেন। তবে এ ক্ষেত্রে কোনো পরিবার কার্ড লাগছে না। ট্রাকে পণ্য পরিবেশকেরা বলছেন, অনেকেই দুইবার করেও পণ্য কিনছেন। এতে অন্য ভোক্তারা বঞ্চিত হচ্ছে। তবে বর্তমান আর্থিক অবস্থার কথা বিবেচনা করে কাউকে বাধা দিচ্ছেন না তাঁরা। ট্রাক সেল কমিয়ে দোকানে পরিবার কার্ড হালনাগাদের কথা জানান তাঁরা।\nটিসিবি ডিলার কল্যাণ সমিতি চট্টগ্রাম নগরের সভাপতি মো. আবদুস ছবুর বলেন, ‘ট্রাক সেলে প্রায়ই একই ভোক্তারা পণ্য কিনছেন। অপেক্ষা করে পণ্য কেনেন, তাই আমরা বাধা দিই না। তবে ট্রাক সেল না বাড়িয়ে দোকানে পরিবার কার্ডগুলো হালনাগাদ করলে বেশি ভোক্তা পণ্য পাবেন।’\nটিসিবি চট্টগ্রাম আঞ্চলিক কার্যালয়ের যুগ্ম পরিচালক মো. শফিকুল ইসলাম প্রথম আলোকে বলেন, পরিবার কার্ডের তথ্য ইতিমধ্যে হালনাগাদ করা হচ্ছে। নতুন স্মার্ট পরিবার কার্ড আসার পর সে অনুযায়ী পণ্য বিক্রি হবে। ট্রাক সেল ৩০ নভেম্বর পর্যন্ত চলবে।",
        "author": "ফাহিম আল সামাদ\nচট্টগ্রাম",
        "meta_description": "মানুষের চাপে হঠাৎ ধাক্কাধাক্কিতে ছিটকে পড়েন সারি থেকে। পরে সারিতে দাঁড়িয়ে আর পণ্য পাননি। বেলা তিনটায় শেষ হয় পণ্য বিক্রি।",
        "keywords": [
            "টিসিবির পণ্য বিক্রি",
            "চট্টগ্রাম",
            "TCB",
            "পণ্য বিক্রি",
            "টিসিবির পণ্য",
            "ট্রেডিং করপোরেশন অব বাংলাদেশ (টিসিবি)",
            "চট্টগ্রাম বিভাগ",
            "টিসিবি",
            "দ্রব্যমূল্য"
        ],
        "media_type": "newspaper",
        "news_type": "Economics",
        "news_subcategory": "Market",
        "published_date": "2024-11-07T18:50:00",
        "updated_date": null,
        "source": "দৈনিক প্রথম আলো",
        "last_scraped": "2024-11-10T10:38:59.692822"
    },
    {
        "url": "https://www.prothomalo.com/bangladesh/district/tf6ejifa1s",
        "title": "বরিশালে ওএমএস-টিসিবির কার্যক্রমেও স্বস্তি মিলছে না বাজারে",
        "image_urls": "https://images.prothomalo.com/prothomalo-bangla%2F2023-02%2F0eb02916-fe1b-4ad0-9c9d-e67ff7702559%2F8.jpg?rect=0%2C0%2C2000%2C1333&auto=format%2Ccompress&fmt=webp&format=webp&w=576&dpr=1.0",
        "content": "নিত্যপণ্যের বাজার নিয়ন্ত্রণে খাদ্য মন্ত্রণালয়ের অধীনে ন্যায্যমূল্যে খোলাবাজারে (ওএমএস) চাল-আটা ও বাণিজ্য মন্ত্রণালয়ের অধীনে ট্রেডিং করপোরেশন অব বাংলাদেশের (টিসিবি) চাল, ডালসহ তিনটি পণ্য বিক্রি করছে সরকার। সারা দেশের মতো বরিশালেও ওএমএস ও টিসিবির কার্যক্রম পরিচালনা করা হলেও বাজার পরিস্থিতি নিয়ন্ত্রণে আসছে না। নিত্যপণ্যের পাশাপাশি শাকসবজির বাজার লাগামহীন হওয়ায় নাভিশ্বাস উঠেছে সাধারণ মানুষের।\nবরিশালের বিভিন্ন শ্রেণি-পেশার মানুষ ও বাজার-সংশ্লিষ্ট ব্যক্তিরা বলছেন, বাজারে চাহিদার তুলনায় সরবরাহ বাড়াতে হবে। পাশাপাশি রাজনৈতিক দুর্বৃত্তায়নের সুযোগে বাজারব্যবস্থায় যে শক্তিশালী মধ্যস্বত্বভোগী চক্র গড়ে উঠেছে, সেটা ভাঙতে হবে। এটি করতে না পারলে শুধু ওএমএস ও টিসিবির কার্যক্রম দিয়ে বাজারে শৃঙ্খলা আনা যাবে না।\nবরিশাল খাদ্য নিয়ন্ত্রকের কার্যালয় সূত্রে জানা গেছে, বরিশাল নগরে ওএমএসের চাল ও আটা বিক্রি কার্যক্রমের জন্য সরকারি তালিকাভুক্ত ৪০ ডিলার আছেন। তাঁদের মধ্যে প্রতিদিন ১১ জন পালা করে নগরের বিভিন্ন পয়েন্টে চাল ও আটা বিক্রি করেন। সেখান থেকে একজন ব্যক্তি ৩০ টাকা কেজি দরে পাঁচ কেজি চাল ও ২৪ টাকা কেজি দরে পাঁচ কেজি আটা কিনতে পারছেন।\nজেলা খাদ্যনিয়ন্ত্রক এস এম তাহসিনুল হক প্রথম আলোকে বলেন, বরিশাল নগরে তাঁরা ডিলারদের মাধ্যমে প্রতিদিন ১১ টন চাল ও সাড়ে ১৬ টন আটা ন্যায্যমূল্যে বিক্রি করছেন। বর্তমানে জেলা ও মহানগর পর্যায়ে ওএমএসের কার্যক্রম চলমান। বিশেষ পরিস্থিতিতে তা উপজেলা পর্যায়ে সম্প্রসারণ করা হয়। এ জন্য তাঁদের তালিকাভুক্ত ডিলার আছেন।\nবরিশাল আঞ্চলিক টিসিবি কার্যালয় সূত্র জানায়, বরিশাল মহানগর ও জেলার ১০টি উপজেলায় টিসিবির কার্যক্রম চলমান। তারা আগে ট্রাক থেকে যে কাউকে পণ্য বিক্রি করলেও এখন সেভাবে পণ্য বিক্রি হচ্ছে না। টিসিবির নির্দিষ্ট কার্ডধারীরা বর্তমানে পণ্য কিনতে পারছেন। প্রতি মাসে একজন কার্ডধারী একবার ৩০ টাকা কেজি দরে পাঁচ কেজি চাল, ৬০ টাকা কেজি দরে দুই কেজি মসুর ডাল ও ১০০ টাকা কেজি দরে দুই লিটার সয়াবিন তেল কিনতে পারছেন। বর্তমানে নগরে ৯৪ হাজার পরিবার এই কার্ড দিয়ে পণ্য নিতে পারছে। আর নগরের বাইরে পুরো জেলায় কার্ডধারী উপকারভোগীর সংখ্যা ১ লাখ ২৯ হাজার।\nনগরের উত্তর আলেকান্দা ও আমির কুটির এলাকার তিন কার্ডধারী দুলিয়া আক্তার, কালাম হোসেন ও কুট্টি বেগম। তাঁরা প্রত্যেকেই দিনমজুর। তাঁরা বলেন, বাজারের যে অবস্থা, তাতে প্রতি মাসে অন্তত দুবার করে পণ্য দিলে কিছুটা স্বস্তি পাওয়া যেত।\nটিসিবির বরিশাল আঞ্চলিক কার্যালয়ের সহকারী পরিচালক শতদল মণ্ডল প্রথম আলোকে বলেন, ‘আপাতত কার্ডের মাধ্যমেই আমরা পণ্য বিক্রি করছি। এটা আরও বাড়ানো হবে কি না বা অন্য কোনো ফরম্যাটে করা হবে কি না, নতুন কোনো নির্দেশনা আপাতত নেই।’\nসরকার ভর্তুকি দিয়ে সরবরাহব্যবস্থা বাড়িয়ে দ্রব্যমূল্য নিয়ন্ত্রণে রাখার চেষ্টা করলেও কিছুতেই বাজার নিয়ন্ত্রণে আসছে না। নিত্যপণ্যের সঙ্গে সবজির বাজার এখন সাধারণ ক্রেতাদের নাগালের বাইরে। এ অবস্থায় সাময়িক সময়ের জন্য বড় শহরগুলোয় ভ্রাম্যমাণ সবজি বিক্রয়কেন্দ্র চালু হয়েছে। বরিশালেও সেটি চালুর সম্ভাবনা আছে বলে জানা গেছে।\nওএমএসের কার্যক্রমের পরেও খাদ্যপণ্যের দাম নিয়ন্ত্রণে না আসার কারণ জানতে চাইলে জেলা খাদ্যনিয়ন্ত্রক এস এম তাহসিনুল হক বলেন, এর সবচেয়ে বড় কারণ মধ্যস্বত্বভোগী চক্র। এই চক্র ভাঙতে সরকার নতুন পরিপত্র জারি করেছে। এখন থেকে উৎপাদিত চাল বাজারজাত করতে হলে বস্তায় মিলারের নাম, ঠিকানা, উৎপাদনের তারিখ ও মূল্য লেখা বাধ্যতামূলক করা হয়েছে। এটা বাস্তবায়নে এখন শক্তিশালী তদারকি প্রয়োজন। সেটা করতে পারলে এর সুফল পাওয়া যাবে।\nকনজ্যুমারস অ্যাসোসিয়েশন অব বাংলাদেশের (ক্যাব) বরিশাল জেলার সাধারণ সম্পাদক রনজিৎ দত্ত প্রথম আলোকে বলেন, ঢাকায় সবজির বাজার চালু হয়েছে। বরিশালে চালুর ভাবনা আছে বলে শুনেছেন। এ ছাড়া জেলা টাস্কফোর্সের সভায় পাইকারি বাজারে পণ্য বিক্রির সময় ক্রেতাকে ক্যাশমেমো দেওয়া বাধ্যতামূলক করা হয়েছে। এরপরও অনেকে এটি মানছেন না। মধ্যস্বত্বভোগীর চোরা ফাঁদ ভাঙতে শক্তিশালী উদ্যোগ দরকার। পাশাপাশি সরবরাহ বাড়াতে বড় শহরের পাশাপাশি গ্রাম পর্যায়ে টিসিবি ও ওএমএসের কার্যক্রম বাড়ানো প্রয়োজন।",
        "author": "নিজস্ব প্রতিবেদক\nবরিশাল",
        "meta_description": "সারা দেশের মতো বরিশালেও ওএমএস ও টিসিবির কার্যক্রম পরিচালনা করা হলেও বাজার পরিস্থিতি নিয়ন্ত্রণে আসছে না। নিত্যপণ্যের পাশাপাশি শাকসবজির বাজার লাগামহীন হওয়ায় নাভিশ্বাস উঠেছে সাধারণ মানুষের।",
        "keywords": [
            "টিসিবির পণ্য বিক্রি",
            "TCB",
            "বরিশাল বিভাগ",
            "পণ্য বিক্রি",
            "টিসিবির পণ্য",
            "ট্রেডিং করপোরেশন অব বাংলাদেশ (টিসিবি)",
            "বরিশাল",
            "মূল্যবৃদ্ধি",
            "নিত্য পণ্য",
            "নিত্যা মেনন",
            "টিসিবি"
        ],
        "media_type": "newspaper",
        "news_type": "Economics",
        "news_subcategory": "Market",
        "published_date": "2024-10-23T18:58:00",
        "updated_date": null,
        "source": "দৈনিক প্রথম আলো",
        "last_scraped": "2024-11-10T10:39:14.808345"
    },
    {
        "url": "https://www.prothomalo.com/bangladesh/district/7d73n3te0g",
        "title": "পোশাকশ্রমিকদের জন্য সর্বজনীন পেনশন চালু করা হবে: উপদেষ্টা আসিফ মাহমুদ",
        "image_urls": "https://images.prothomalo.com/prothomalo-bangla%2F2024-10-16%2Fe0wxfpcy%2FGazipurDH077020241016IMG-20241016-WA0002.jpg?rect=0%2C15%2C4160%2C2773&auto=format%2Ccompress&fmt=webp&format=webp&w=576&dpr=1.0",
        "content": "সামাজিক নিরাপত্তার অংশ হিসেবে পোশাকশ্রমিকদের জন্য সর্বজনীন পেনশন–ব্যবস্থা চালু করা হবে বলে জানিয়েছেন শ্রম ও কর্মসংস্থান মন্ত্রণালয় এবং যুব ও ক্রীড়া মন্ত্রণালয়ের উপদেষ্টা আসিফ মাহমুদ সজীব ভূঁইয়া।\nআজ বুধবার দুপুরে টঙ্গীর পাগাড় এলাকায় জাবের অ্যান্ড জুবায়ের ফেব্রিকস লিমিটেড কারখানায় শ্রমিকদের জন্য ন্যায্যমূল্যে টিসিবির পণ্য বিক্রয় কার্যক্রমের উদ্বোধনী অনুষ্ঠানে প্রধান অতিথির বক্তব্যে তিনি এ কথা বলেন।\nআসিফ মাহমুদ বলেন, ‘বাংলাদেশের রপ্তানি খাতের ৮৩ থেকে ৮৪ ভাগ পোশাকশিল্প থেকে আসে। এই শিল্পের মেহনতি শ্রমিকদের পরিশ্রমের ফলেই সীমাহীন দুর্নীতি ও লুটপাটের পরও দেশের অর্থনীতি টিকে আছে। আমরা বিভিন্ন সময় দেখেছি, অন্যান্য সেক্টরে চাকরির পর সামাজিক নিরাপত্তার অংশ হিসেবে ভাতা কিংবা সর্বজনীন স্কিমের ব্যবস্থা রয়েছে। কিন্তু গার্মেন্টস সেক্টরে একজন শ্রমিক যখন অবসরে যান, তখন তাঁদের এ ধরনের কোনো সুবিধা দেওয়া হয় না। সেই জায়গা থেকে আমার একটা স্বপ্ন হচ্ছে, গার্মেন্টস শ্রমিকদের জন্য পেনশন স্কিম চালু করা। এটা করার জন্য আমাদের হয়তো সময় লাগবে, কিন্তু আমরা এই উদ্যোগটা শুরু করে দিয়ে যেতে চাই। কারণ, একজন শ্রমিক ৮ থেকে ১০ বছর কাজ করার পর আর কর্মক্ষম থাকেন না। তাঁদের জীবনটা তখন দুর্বিষহ অবস্থায় কাটে।’\nআসিফ মাহমুদ আরও বলেন, ‘দীর্ঘ লড়াই শেষে আমরা দায়িত্বে এসেছি। আমাদের প্রতিনিয়ত নানামুখী চ্যালেঞ্জের মুখোমুখি হতে হচ্ছে। আমরা দায়িত্বে আসার পর শ্রমিকেরা অনেক দাবিদাওয়া উত্থাপন করেছেন। তাঁরা প্রায় ১৬ বছর ধরে যেসব বৈষম্য বা বঞ্চনার শিকার হয়েছেন, সেসব বিষয় নিয়ে আমাদের কাছে এসেছেন। আমরা তাঁদের গণতান্ত্রিক অধিকার বা মতপ্রকাশের স্বাধীনতাকে স্বাগত জানিয়েছি। প্রতিটি সমস্যাকে অ্যাড্রেস করার সর্বোচ্চ চেষ্টা করেছি। আর এই সুযোগটা অনেকেই নেওয়ার চেষ্টা করেছে, বহিরাগত ব্যক্তিরা শ্রম-অঞ্চলে অসন্তোষ সৃষ্টির চেষ্টা করেছে।’\nশ্রম উপদেষ্টা বলেন, ‘আমরা শ্রমিকনেতা, মালিকপক্ষসহ সব অংশীদারের সঙ্গে বারবার বসেছি। সর্বশেষ গত মাসের ২৪ তারিখ শ্রমিকদের যে ১৮টি দাবি ছিল, সেটি সমাধানের উদ্যোগ নিয়েছি। আজ শ্রমিকদের সুবিধার্থে শ্রমঘন অঞ্চলে ন্যায্যমূল্যে টিসিবির পণ্য বিক্রয় কার্যক্রম শুরু করা হলো। ধাপে ধাপে দেশের সব শ্রম-অঞ্চলে এই কার্যক্রম শুরু করতে পারব বলে আশা করছি।’\nতৈরি পোশাকশিল্পের মালিকদের সংগঠন বিজিএমইএর সভাপতি খন্দকার রফিকুল ইসলামের সভাপতিত্বে অনুষ্ঠানে বাণিজ্য মন্ত্রণালয়ের সচিব মো. সেলিম উদ্দিন, শ্রম ও কর্মসংস্থান মন্ত্রণালয়ের সচিব এ এইচ এম শফিকুজ্জামাম, ট্রেডিং করপোরেশন অব বাংলাদেশের (টিসিবি) চেয়ারম্যান ব্রিগেডিয়ার জেনারেল মো. মোস্তফা ইকবাল, গাজীপুরের প্রশাসক নাফিসা আরেফীন প্রমুখ উপস্থিত ছিলেন।\nঅনুষ্ঠান শেষে জাবের অ্যান্ড জুবায়ের ফেব্রিকস লিমিটেড কারখানার এক হাজার শ্রমিকের হাতে টিসিবির পণ্য তুলে দেওয়া হয়। পরে আরও কয়েকটি ধাপে কারখানাটির ১৩ হাজার শ্রমিককে এ কর্মসূচির আওতায় আনা হবে বলে জানা গেছে।\nটিসিবি সূত্রে জানা যায়, বাজারে নিত্যপণ্যের চড়া দাম থাকায় শ্রমিকদের সুবিধার্থে ন্যায্যমূল্যে টিসিবির পণ্য বিক্রি কার্যক্রম শুরু করা হয়েছে। এ কার্যক্রমের অংশ হিসেবে ৪৭০ টাকার প্যাকেজে ৫ কেজি চাল, ২ কেজি ডাল ও ২ লিটার সয়াবিন তেল থাকবে। সরবরাহ কম থাকায় এ প্যাকেজে চিনি অন্তর্ভুক্ত করা হয়নি। প্রতিটি শ্রমঘন অঞ্চলে এ কার্যক্রম চালু করা হবে।",
        "author": "সংবাদদাতা\nগাজীপুর",
        "meta_description": "সামাজিক নিরাপত্তার অংশ হিসেবে পোশাকশ্রমিকদের জন্য সর্বজনীন পেনশন–ব্যবস্থা চালু করা হবে বলে জানিয়েছেন শ্রম ও কর্মসংস্থান মন্ত্রণালয় এবং যুব ও ক্রীড়া মন্ত্রণালয়ের উপদেষ্টা আসিফ মাহমুদ সজীব ভূঁইয়া।",
        "keywords": [
            "টিসিবির পণ্য বিক্রি",
            "আসিফ মাহমুদ সজীব ভূঁইয়া",
            "ঢাকা বিভাগ",
            "সর্বজনীন পেনশন",
            "TCB",
            "শ্রমিক",
            "পণ্য বিক্রি",
            "টিসিবির পণ্য",
            "ট্রেডিং করপোরেশন অব বাংলাদেশ (টিসিবি)",
            "গাজীপুর",
            "টঙ্গী",
            "টিসিবি",
            "তৈরি পোশাকশিল্প"
        ],
        "media_type": "newspaper",
        "news_type": "Economics",
        "news_subcategory": "Market",
        "published_date": "2024-10-16T16:16:00",
        "updated_date": null,
        "source": "দৈনিক প্রথম আলো",
        "last_scraped": "2024-11-10T10:39:31.258597"
    },
    {
        "url": "https://www.prothomalo.com/bangladesh/district/0g0bfqajvd",
        "title": "চট্টগ্রামে টিসিবির নিত্যপণ্যের ট্রাকের সামনে ভিড় বাড়ছে প্রতিদিন",
        "image_urls": "https://images.prothomalo.com/prothomalo-bangla%2F2024-10-28%2Ffxgl1rc7%2F2c03f3ee-8d41-4394-92f6-c32e85b64712.jfif?rect=12%2C0%2C1577%2C1051&auto=format%2Ccompress&fmt=webp&format=webp&w=576&dpr=1.0",
        "content": "চট্টগ্রাম নগরের বহদ্দারহাট এলাকার বাসিন্দা মোহাম্মদ লোকমান। ছয় সদস্যের পরিবারের খরচ একাই চালান এই ক্ষুদ্র ব্যবসায়ী। তবে সম্প্রতি বাজারে সব পণ্যের দাম বৃদ্ধিতে খরচ চালাতে হিমশিম খাচ্ছেন তিনি। তাই কৃষি বিপণন অধিদপ্তরের কৃষি ওএমএস কার্যক্রম থেকে সবজি কিনেছেন তিনি। এতে বাজারের তুলনায় সাশ্রয় হয়েছে ২৫০ টাকার বেশি।\nআজ সোমবার সকালে বহদ্দারহাট কাঁচাবাজারের সামনে কথা হয় তাঁর সঙ্গে। মোহাম্মদ লোকমান বলেন, আয় দিয়ে সংসার সামলাতে হিমশিম খেতে হচ্ছে। বাসাভাড়া, বাজার, সন্তানদের খরচ—সব মিলিয়ে টানাটানিতে সংসার চলছে। এর মধ্যে বাজারে সবকিছুর দাম বেড়েছে। এই অবস্থায় সরকারি ট্রাক থেকে পণ্য কিনলে কিছু টাকা সাশ্রয় হয়।\nশুধু লোকমান নন, নগরের বিভিন্ন স্থানে সরকারি সংস্থাগুলোর পণ্য বিক্রির ট্রাক ও দোকানের সামনের আশায় সারি ধরা অধিকাংশ মানুষের বক্তব্য এমন। বাজারে নিত্যপণ্যের দাম বৃদ্ধিতে সব পেশার মানুষই ভুক্তভোগী। তাই বাজারের তুলনায় কম দামে পণ্য বিক্রির এসব স্থানে ক্রেতাদের সারি বড় হচ্ছে। এদিকে চাহিদার বিপরীতে পর্যাপ্ত সরবরাহ না থাকায় অনেকেই আবার এক স্থান থেকে খালি হাতে ফিরছেন।\nবাজার–সংশ্লিষ্টরা বলছেন, গত কয়েক দিনে সবজির দাম কিছুটা কমলেও খুচরায় এর প্রভাব নেই। ফলে মানুষ বাজার থেকে কেনাকাটা করতে হিমশিম খাচ্ছে। এদিকে ব্যবসায়ীরাও জানিয়েছেন, নগরে সরকারি-বেসরকারিভাবে সবজি ও পণ্য বিক্রির পর থেকে বাজারে ক্রেতা কমেছে।\nভোক্তা অধিকার সংগঠন কনজ্যুমারস অ্যাসোসিয়েশন অব বাংলাদেশের (ক্যাব) সহসভাপতি এস এম নাজের হোসাইন বলেন, ‘বাজারে সবকিছুই এখন মানুষের ক্রয়ক্ষমতার বাইরে। বাজার থেকে এসব স্থানে পণ্যের দামে পার্থক্য বেশি। এ কারণে এসব স্থানে মানুষের সারি দিন দিন বাড়ছে।’\nচট্টগ্রামে বর্তমানে চারটি সরকারি সংস্থা দোকানে ও ট্রাকে করে পণ্য বিক্রি করছে। এর মধ্যে নগরের ২০টি স্থানে ট্রাকে করে সাত হাজার ভোক্তার কাছে চাল, ডাল ও তেল বিক্রি করছে ট্রেডিং করপোরেশন অব বাংলাদেশ (টিসিবি)। পাশাপাশি নিয়মিত কার্যক্রম হিসেবে প্রতি মাসে পরিবার কার্ডের মাধ্যমে চট্টগ্রামের ৫ লাখ ৩৫ হাজার ভোক্তার কাছে এসব পণ্য বিক্রি করা হয়। টিসিবির পাশাপাশি খাদ্য অধিদপ্তরের ২৫টি দোকানে প্রতিদিন ২৫ টন চাল ও সাড়ে ৩৭ টন আটা বিক্রি হচ্ছে।\nএই দুই সংস্থা ছাড়াও বর্তমানে কৃষি বিপণন অধিদপ্তর নগরের ১০টি স্থানে আলু, পেঁয়াজ, ডিমসহ ছয়টি কৃষিপণ্য বিক্রি করছে ভর্তুকি মূল্যে। অন্যদিকে চট্টগ্রাম জেলা প্রশাসনের পক্ষ থেকেও ছয়টি ভূমি সার্কেলের অধীনে ছয়টি বিক্রয়কেন্দ্র খোলা হয়েছে। সরকারি সংস্থাগুলো ছাড়াও বেসরকারিভাবে বিভিন্ন সংগঠন ও নিজেদের উদ্যোগে শিক্ষার্থীরাও পণ্য বিক্রি করছে।\nসরেজমিন সরকারি চারটি সংস্থার পণ্য বিক্রির স্থানগুলো ঘুরে প্রতিটি স্থানে মানুষের লম্বা সারি দেখা গেছে। পণ্য বিক্রি শুরুর ঘণ্টা আগে থেকে সেখানে ব্যাগ হাতে মানুষ ভিড় করতে দেখা যায়। এসব সারিতে অধিকাংশ মানুষই নিম্ন ও মধ্যম আয়ের। সাধারণ অটোরিকশাচালক থেকে শুরু করে গৃহিণী, ক্ষুদ্র দোকানি, অবসরপ্রাপ্ত কর্মকর্তা, স্কুলশিক্ষকসহ সব শ্রেণি–পেশার মানুষকে সারি ধরে পণ্যের জন্য অপেক্ষা করতে দেখা গেছে।\nচট্টগ্রামের জ্যেষ্ঠ কৃষি বিপণন কর্মকর্তা শাহরিয়ার আকুঞ্জী বলেন, ‘মানুষের চাহিদার কথা মাথায় রেখে বরাদ্দ ৫০ বাড়ানো হয়েছে। এ ছাড়া স্থানসংখ্যা আরও ৫টি বাড়িয়ে প্রতিদিন ২ হাজার ৫০০ মানুষের কাছে কৃষিপণ্য বিক্রি হচ্ছে। কেউ যাতে খালি হাতে না ফেরে, সেই চেষ্টা করা হচ্ছে।’\nগত মঙ্গলবার নগরের ৫টি স্থানে খোলাবাজারে কৃষি সবজি বিক্রি (কৃষি ওএমএস) শুরু করে কৃষি বিপণন অধিদপ্তর। দুই দিন পর বৃহস্পতিবার থেকে নিয়মিত কার্যক্রমের বাইরে ট্রাকে করে ২০টি স্থানে পণ্য বিক্রি শুরু করে টিসিবি। চাহিদার কথা মাথায় রেখে স্থানসংখ্যা ৫ থেকে ১০টি করে কৃষি বিপণন অধিদপ্তর। প্রতিটি স্থানে বরাদ্দ ২০০ থেকে বাড়িয়ে ২৫০ জন করা হয়। এরপরও চাহিদা পুরোপুরি মেটানো সম্ভব হচ্ছে না।\nকর্মকর্তাদের তথ্য ও বিক্রয়ের স্থান হিসেবে, সবচেয়ে বেশি চাহিদা নগরের বহদ্দারহাট, ষোলোশহর, চকবাজার, কোতোয়ালী, পাহাড়তলী, আগ্রাবাদ, ইপিজেডসহ বেশ কিছু এলাকায়। জানা গেছে, এসব এলাকায় শ্রমজীবী মানুষের সংখ্যা নগরের অন্যান্য এলাকার তুলনায় বেশি। ফলে চাহিদার বিপরীতে এসব এলাকায় পণ্য বিক্রির স্থান বেশি।\nমূলত বাজার থেকে মূল্য কম হওয়ায় চাহিদা বেশি এসব স্থানে। পণ্যমূল্য যাচাই করে দেখা গেছে, বাজার থেকে অন্তত ২০ থেকে ৩০ টাকা কমে চাল ও আটা বিক্রি করছে খাদ্য অধিদপ্তর। কৃষি বিপণন অধিদপ্তরের ৪৯০ টাকার প্যাকেজে ডিম, আলু, পেঁয়াজ ও তিন পদের সবজি বিক্রি হচ্ছে। বাজারে একই পরিমাণ পণ্যের দাম অন্তত ৬৫০ টাকা। অন্যদিকে টিসিবির ৪৭০ টাকার প্যাকেজের চাল, ডাল ও ভোজ্যতেলের মূল্য বাজারে ৭৫০ টাকার বেশি।\nসার্বিক বাজার ব্যবস্থাপনা প্রসঙ্গে চট্টগ্রাম জেলা প্রশাসক ফরিদা খানম প্রথম আলোকে বলেন, ‘বাজারে অনেক পণ্যের দাম কমেছে গত কয়েক দিনে। ব্যবসায়ীদের সঙ্গে বিভিন্ন সময় বৈঠক হয়েছে। বন্যা ও বৃষ্টির প্রভাবে কৃষক পর্যায়ে দাম বেড়েছে। তবে চেষ্টা করা হচ্ছে, যাতে দাম সহনীয় পর্যায়ে নিয়ে আসা যায়।’",
        "author": "ফাহিম আল সামাদ\nচট্টগ্রাম",
        "meta_description": "সাধারণ অটোরিকশাচালক থেকে শুরু করে গৃহিণী, ক্ষুদ্র দোকানি, অবসরপ্রাপ্ত কর্মকর্তা, স্কুলশিক্ষকসহ সব শ্রেণি-পেশার মানুষকে সারি ধরে পণ্যের জন্য অপেক্ষা করতে দেখা গেছে।",
        "keywords": [
            "টিসিবির পণ্য বিক্রি",
            "চট্টগ্রাম",
            "TCB",
            "পণ্য বিক্রি",
            "টিসিবির পণ্য",
            "ট্রেডিং করপোরেশন অব বাংলাদেশ (টিসিবি)",
            "চট্টগ্রাম বিভাগ",
            "নিত্য পণ্য",
            "নিত্যা মেনন",
            "টিসিবি"
        ],
        "media_type": "newspaper",
        "news_type": "Economics",
        "news_subcategory": "Market",
        "updated_date": "2024-10-28T14:30:00",
        "published_date": "2024-10-28T14:02:00",
        "source": "দৈনিক প্রথম আলো",
        "last_scraped": "2024-11-10T10:39:47.310393"
    },
    {
        "url": "https://www.prothomalo.com/business/79hz0dsinj",
        "title": "খরচে কুলাতে না পেরে শিশুদের পাত থেকে ডিম–দুধ বাদ",
        "image_urls": "https://images.prothomalo.com/prothomalo-bangla%2F2024-10-22%2Fqowrv499%2FScreenshot-104.png?rect=0%2C40%2C879%2C586&auto=format%2Ccompress&fmt=webp&format=webp&w=576&dpr=1.0",
        "content": "ঢাকার কারওয়ান বাজারে সবজি কুড়িয়ে তা বিক্রি করে সংসার চালান শিল্পী নামের এক নারী। কোনো দিন ২০০ টাকা, কোনো দিন ৩০০ টাকা আয় হয়। তা দিয়ে চলে শিল্পীর সংসার। পরিবারে তাঁর মা ও একটি শিশুসন্তান রয়েছে।\nশিশুটিকে কী কী খাওয়ান—জানতে চাইলে শিল্পী বলেন, বেশির ভাগ সময় ডাল-ভাত। নিয়মিত ডিম, দুধ ও মাছ খাওয়ান কি না, এ প্রশ্নের জবাবে শিল্পী বলেন, ওগুলোর দাম বেশি। মাঝেমধ্যে একটি-দুটি ডিম কিনে সবাই মিলে খান।\nশিল্পী আরও বললেন, নিত্যপণ্যের দাম ব্যাপকভাবে বেড়েছে। সামান্য আয় দিয়ে বাসাভাড়া দেওয়ার পর চাল, ডাল কিনতেই হিমশিম খেতে হয়। মাছ, মাংস, ডিম ও দুধের মতো আমিষজাতীয় খাবার কেনা সম্ভব হয় না। নিজেরা যেমন খেতে পারেন না, তেমনি নিজের শিশুসন্তানও তা থেকে বঞ্চিত।\nদেশে নিত্যপণ্যের চড়া দামের কারণে দরিদ্র মানুষেরা সংকটে রয়েছেন। সেসব পরিবারে থাকা শিশুরা বঞ্চিত হচ্ছে পুষ্টি থেকে। অনেক দিন ধরেই মূল্যস্ফীতি ১০ শতাংশ ছুঁই ছুঁই। খাদ্য মূল্যস্ফীতি আরও বেশি। ডিম, ব্রয়লার মুরগি, তরল দুধ, চাষের মাছ—সবকিছুর দামই চড়া। স্বল্প আয়ের পরিবারগুলোর প্রাণিজ আমিষের উৎস মূলত ডিম, ব্রয়লার মুরগি ও চাষের মাছ। তারা খরচে কুলাতে না পেরে প্রাণিজ আমিষ বাদ দিয়েছে।\nনিত্যপণ্যের মূল্যবৃদ্ধি দরিদ্র ও নিম্ন আয়ের পরিবারের শিশুদের ওপর কী প্রভাব ফেলেছে, তা জানতে ঢাকার কারওয়ান বাজার, ফার্মগেট, মহাখালী, পুরান ঢাকা, ঢাকা বিশ্ববিদ্যালয় এলাকা ও মোহাম্মদপুরের ১৫ জন অভিভাবকের সঙ্গে কথা বলেছেন এই প্রতিবেদক। তাঁরা মূলত দিনমজুর, রিকশাচালক, ফুল বিক্রেতা, পানি বিক্রেতা, দোকানকর্মী, হকার ও গৃহকর্মের মতো পেশায় নিয়োজিত। ১৫টি পরিবারে শিশুর সংখ্যা ২১।\nপরিবারগুলোর উপার্জনকারী সদস্যরা জানিয়েছেন, তাঁদের দৈনিক আয় ৩০০ থেকে ৬৫০ টাকা। আয়ের প্রায় পুরোটাই চলে যায় ঘরভাড়া ও খাবার খরচের পেছনে। খাবার খরচ অনেকটা বেড়ে যাওয়ায় তাঁরা মূলত প্রাণিজ আমিষ খাওয়া কমিয়েছেন।\n২০২২ সালের খানা আয় ও ব্যয় জরিপের ভিত্তিতে বাংলাদেশ পরিসংখ্যান ব্যুরো (বিবিএস) জানিয়েছে, দেশের মানুষের গড় আয়ের ৪২ শতাংশ ব্যয় হয় খাবারের পেছনে। পরিবারগুলোর আয় যত কম, খাবারের পেছনে ব্যয়ের অংশ তত বেশি। অর্থনীতিবিদেরা বলছেন, দরিদ্র পরিবারের ওপর মূল্যস্ফীতির প্রভাব আরও বেশি।\n৮ অক্টোবর ঢাকার ফার্মগেটে পাওয়া যায় শাহিনুর নামের এক নারীকে। তাঁর স্বামী ব্যাটারিচালিত রিকশার চালক। স্বামীর কাছ থেকে তিনি বাজার খরচের টাকা নিতে এসেছিলেন। কোলে তাঁর মেয়ে মনি।\nশাহিনুর জানান, তাঁর চার সন্তান। বড়টির বয়স ১০ বছর, ছোটটির ২২ মাস। স্বামীর আয়ে তাঁদের সংসার চলে। বাসাভাড়া দিতেই চলে যায় আট হাজার টাকা।\nকোলের সন্তানটিকে কী খাওয়ান, জানতে চাইলে শাহিনুর বলেন, ডাল, ভাত। মাঝেমধ্যে সুজি আর ছাতু দেন। তিনি বলেন, তাঁর ছোট দুই সন্তানকে আগে সপ্তাহে চার দিন তরল দুধ খাওয়াতেন। খরচে কুলাতে না পেরে এখন সেটা বাদ দিয়েছেন।\nঢাকার শাহীনবাগে রাস্তার পাশে পান-সিগারেট বিক্রি করে সংসার চালান এক নারী। তাঁর স্বামী আছেন, তবে কোনো কাজ করেন না। দুই সন্তান। বড়টির বয়স ১২ বছর, ছোটটির ৬। নাম প্রকাশ না করার অনুরোধ জানিয়ে ওই নারী বলছিলেন, সামান্য আয়ে কোনোরকমে সংসার চলছে। সন্তানদের নিয়ে খান মূলত ডাল, আলুভর্তা ও ভাত। মাঝেমধ্যে কিছু সবজি এবং দু–একটি ডিম কেনেন। ওই নারী বলছিলেন, এখন তো আলুও কেনা যায় না। আলুর কেজি ৬০ টাকা।\nসরকারি সংস্থা ট্রেডিং করপোরেশন অব বাংলাদেশের (টিসিবি) হিসাবে, বাজারে এখন এক কেজি আলুর দাম ৫৫-৬০ টাকা, যা এক বছর আগে ছিল ৪২-৪৫ টাকা।\nঢাকার তেজগাঁওয়ে নাখালপাড়া এলাকার দুটি বাসায় গৃহকর্মীর কাজ করেন সাথী বেগম। তাঁর স্বামী ভ্যানচালক। তাঁদের দুই সন্তানের মধ্যে মেয়েটির বয়স ১০ বছর। ছেলের বয়স আড়াই বছর।\nসন্তানদের কী খাওয়ান, জানতে চাইলে সাথী বলেন, ‘তেমন কিছুই কিনবার পারি না। সবকিছুর দাম বাড়তি। যেসব বাসায় কাম করি, তারা মাঝেসাজে টুকটাক জিনিসপত্র দেয়। পুরান (বাসি) খাবার দেয়। মুরগির পা, গিলা ও কলিজা দেয়। তখন সেগুলা খাই। মাঝেমধ্যে পেঁয়াজ, মরিচ এগুলা চেয়ে আনি।’ তিনি বলেন, ‘ছেলেটা সুজি খায়। তাই সুজি কিনি। মেয়েরও তো বাড়ন্ত শরীর। ভালো কিছুই খাওয়াতে পারি না। জিনিসপত্রের দাম যেভাবে বাড়তেসে, খাওয়া–থাকার খরচ কিছুই মিলাইতে পারি না।’\nউচ্চ মূল্যস্ফীতিতে সংকটে থাকা মানুষের জন্য সরকার ২০২৩ সালে ‘ফ্যামিলি কার্ড’ ব্যবস্থা চালু করেছিল। ওই কার্ডধারীরা টিসিবির ট্রাক থেকে স্বল্পমূল্যে কিছু নিত্যপণ্য কিনতে পারেন। তবে আওয়ামী লীগ সরকারের আমলে ওই বিতরণ নিয়ে দুর্নীতি ও অনিয়মের অভিযোগ রয়েছে। দরিদ্রদের অনেকেই সেই কার্ড পাননি।\nকারওয়ান বাজারে সবজি কুড়িয়ে বিক্রি করা শিল্পী ওই রকম কোনো কার্ডের নাম শোনেননি। তিনি বলেন, ‘যা খাই, তা বাজার থেকে কিনে খাই।’\nশিশুর জন্য পুষ্টি জরুরি\nজাতিসংঘের জনসংখ্যা বিভাগের ‘বিশ্ব জনসংখ্যা সম্ভাবনা ২০২৪’–এর তথ্য মোতাবেক, বাংলাদেশে শিশুর সংখ্যা ৫ কোটি ৮৯ লাখ ৫৪ হাজার ৯২৭। দেশের মোট জনসংখ্যার চার ভাগের এক ভাগই শিশু।\nরাজধানীর বারডেম হাসপাতালের প্রধান পুষ্টিবিদ শামসুন্নাহার নাহিদ প্রথম আলোকে বলেন, বাড়ন্ত শিশুর খাদ্যতালিকায় ডিম, দুধের পাশাপাশি মাছ, মাংস এবং বিভিন্ন শস্যবীজ থাকা চাই। এগুলোর অভাব হলে শিশুকে বয়সের তুলনায় ছোট দেখায়। তিনি বলেন, শিশুর মস্তিষ্ক গঠনের জন্য ছয় মাস বয়স থেকে প্রতিদিন একটি করে ডিমের কুসুম খাওয়ানো খুবই গুরুত্বপূর্ণ।\nদরিদ্র পরিবারগুলোর শিশুদের এই সংকট নতুন নয়। ২০২০ সালে করোনা সংক্রমণ সংকট আরও বাড়িয়েছে। তখন মানুষের আয় কমে যায়। অর্থনীতি এখনো ঘুরে দাঁড়িয়ে আগের পর্যায়ে যেতে পারেনি। বিশ্বব্যাংক গত সপ্তাহে এক পূর্বাভাসে বলেছে, বাংলাদেশের মোট দেশজ উৎপাদনের (জিডিপি) প্রবৃদ্ধির হার ৪ শতাংশে নামতে পারে।\n‘আঘাতটি বেশি পড়ে পরিবারের শিশু ও নারী সদস্যের ওপর’\n‘করোনা মহামারি ও পরবর্তী প্রতিবন্ধকতা কীভাবে বাংলাদেশের দারিদ্র্য, আয়বৈষম্য, শিক্ষা এবং খাদ্য সুরক্ষার ওপর প্রভাব ফেলছে’ শীর্ষক এক গবেষণা প্রতিবেদনে সাউথ এশিয়ান নেটওয়ার্ক অন ইকোনমিক মডেলিং (সানেম) ও যুক্তরাজ্যের ম্যানচেস্টার বিশ্ববিদ্যালয়ের গ্লোবাল ডেভেলপমেন্ট ইনস্টিটিউট গত মার্চে জানিয়েছে, দেশে উচ্চ মূল্যস্ফীতির চাপে ৭০ শতাংশ খানা বা পরিবার তাদের খাদ্যাভ্যাস পরিবর্তনে বাধ্য হয়েছে। মানে হলো, কেউ মাছ, মাংস, ডিম ও দুধ খাওয়া কমিয়েছে অথবা বাদ দিয়েছে। কেউ ছেড়েছে ফল কেনা।\nসানেমের নির্বাহী পরিচালক ও ঢাকা বিশ্ববিদ্যালয়ের অর্থনীতি বিভাগের অধ্যাপক সেলিম রায়হান প্রথম আলোকে বলেন, মূল্যস্ফীতি ও অর্থনৈতিক অবস্থার আঘাতটি বেশি পড়ে পরিবারের শিশু ও নারী সদস্যের ওপর। দরিদ্র পরিবারগুলো তাদের কর্মক্ষম সদস্য, অর্থাৎ পুরুষের কাজের ক্ষমতা ঠিক রাখতে তাঁকে বেশি ও ভালো খাবার দেয়। অর্থাৎ সম্পদের বরাদ্দ পুরুষের পেছনে বেশি করা হয়। শিশু ও নারীর ক্ষেত্রে কাটছাঁট করা হয়।\nশিশুদের কথা মাথায় রেখে সামাজিক নিরাপত্তা কর্মসূচি নেওয়া দরকার উল্লেখ করে সেলিম রায়হান বলেন, প্রয়োজনে এখন বড় প্রকল্পে ব্যয় স্থগিত রেখে সামাজিক নিরাপত্তায় জোর দিতে হবে। পাশাপাশি খাদ্যের দাম যাতে কম থাকে, সেদিকে নজর দেওয়া দরকার। কিন্তু সরকারের তেমন সমন্বিত উদ্যোগ ও তোড়জোড় দেখা যাচ্ছে না।",
        "author": "আবৃতি আহমেদ\nঢাকা",
        "meta_description": "নিম্ন আয়ের পরিবারগুলো সন্তানদের পাতে ডিম, দুধ, মাছ, মাংস তুলে দিতে পারছে না। শিশুরা পুষ্টিবঞ্চিত।",
        "keywords": [
            "ফ্যামিলি কার্ড",
            "মাছ",
            "TCB",
            "বিশেষ সংবাদ",
            "ট্রেডিং করপোরেশন অব বাংলাদেশ (টিসিবি)",
            "ডিম",
            "মাংস",
            "দ্রব্যমূল্য",
            "টিসিবির ফ্যামিলি কার্ড",
            "দুধ",
            "টিসিবি",
            "বাজারদর"
        ],
        "media_type": "newspaper",
        "news_type": "Economics",
        "news_subcategory": "Market",
        "published_date": "2024-10-23T08:10:00",
        "updated_date": null,
        "source": "দৈনিক প্রথম আলো",
        "last_scraped": "2024-11-10T10:40:03.302025"
    },
    {
        "url": "https://www.prothomalo.com/photo/bangladesh/zgetxlvboy",
        "title": "টিসিবির পণ্যের জন্য মানুষের ভিড়",
        "image_urls": "https://images.prothomalo.com/prothomalo-bangla%2F2024-11-07%2F5zwdvnz3%2F01.jpg?auto=format%2Ccompress&fmt=webp&format=webp&w=576&dpr=1.0",
        "content": "",
        "author": null,
        "meta_description": "ভর্তুকি মূল্যে টিসিবির পণ্য কিনতে সকাল থেকেই ভিড় করেন নিম্ন আয়ের মানুষ। ট্রাকের সামনে দীর্ঘ লাইনে অপেক্ষা করতে দেখা যায় তাঁদের। অনেকে পণ্য পান।",
        "keywords": [
            "ট্রেডিং করপোরেশন অব বাংলাদেশ (টিসিবি)",
            "TCB",
            "টিসিবি",
            "ছবির গল্প"
        ],
        "media_type": "newspaper",
        "news_type": "Economics",
        "news_subcategory": "Market",
        "published_date": "2024-11-07T23:23:00",
        "updated_date": null,
        "source": "দৈনিক প্রথম আলো",
        "last_scraped": "2024-11-10T10:40:19.587620"
    },
    {
        "url": "https://www.prothomalo.com/photo/%E0%A6%9F%E0%A6%BF%E0%A6%B8%E0%A6%BF%E0%A6%AC%E0%A6%BF%E0%A6%B0-%E0%A6%AA%E0%A6%A3%E0%A7%8D%E0%A6%AF-%E0%A6%95%E0%A6%BF%E0%A6%A8%E0%A6%A4%E0%A7%87-%E0%A6%AD%E0%A6%BF%E0%A7%9C",
        "title": "টিসিবির পণ্য কিনতে ভিড়",
        "image_urls": "https://images.prothomalo.com/prothomalo-bangla%2F2022-06%2F59d30232-a8e4-40f1-a13e-bd4a597c93e1%2F1.JPG?auto=format%2Ccompress&fmt=webp&format=webp&w=576&dpr=1.0",
        "content": "",
        "author": null,
        "meta_description": " প্রায় দুই মাস বিরতির পর আবার শুরু হয়েছে ট্রেডিং করপোরেশন অব বাংলাদেশের (টিসিবি) পণ্য বিক্রি কার্যক্রম। সংস্থাটি ‘ফ্যামিলি’ কার্ডধারী নিম্ন আয়ের এক কোটি পরিবারের জন্য সুলভমূল্যে পণ্য সরবরাহ শুরু করেছে। এই কার্যক্রম ৫ জুলাই পর্যন্ত চলবে। গতকাল বুধবার রাজধানীর লালমাটিয়া ও উত্তর মুগদাপাড়া এলাকায় টিসিবির পণ্য বিক্রির কার্যক্রম নিয়ে ছবির গল্প।",
        "keywords": [
            "ট্রেডিং করপোরেশন অব বাংলাদেশ (টিসিবি)",
            "TCB",
            "টিসিবি",
            "ছবির গল্প"
        ],
        "media_type": "newspaper",
        "news_type": "Economics",
        "news_subcategory": "Market",
        "published_date": "2022-06-23T15:56:00",
        "updated_date": null,
        "source": "দৈনিক প্রথম আলো",
        "last_scraped": "2024-11-10T10:40:35.971897"
    },
    {
        "url": "https://www.prothomalo.com/photo/bangladesh/ba5nnphq34",
        "title": "টিসিবির পণ্য নিতে ভিড়",
        "image_urls": "https://images.prothomalo.com/prothomalo-bangla%2F2023-07%2F0353f41f-074c-436c-a674-572814da794d%2Fd7f82c1b-ce15-485e-991c-b8433d23598b.JPG?auto=format%2Ccompress&fmt=webp&format=webp&w=576&dpr=1.0",
        "content": "",
        "author": "সৌরভ দাশ\nচট্টগ্রাম",
        "meta_description": "চট্টগ্রামে ভর্তুকি দামে সয়াবিন ও মসুর ডালের পাশাপাশি ৩০ টাকা কেজি দরে চাল বিক্রি করছে ট্রেডিং করপোরেশন অব বাংলাদেশ (টিসিবি)। ",
        "keywords": [
            "ছবির গল্প",
            "TCB",
            "ট্রেডিং করপোরেশন অব বাংলাদেশ (টিসিবি)",
            "নিত্য পণ্য",
            "টিসিবি"
        ],
        "media_type": "newspaper",
        "news_type": "Economics",
        "news_subcategory": "Market",
        "published_date": "2023-07-20T23:51:00",
        "updated_date": null,
        "source": "দৈনিক প্রথম আলো",
        "last_scraped": "2024-11-10T10:40:53.254417"
    },
    {
        "url": "https://www.prothomalo.com/photo/dj9y8ydwro",
        "title": "অপেক্ষা করেও মেলেনি টিসিবির পণ্য",
        "image_urls": null,
        "content": "সারা দেশে ট্রেডিং করপোরেশন অব বাংলাদেশের (টিসিবি) মাধ্যমে সাশ্রয়ী দামে নিত্যপণ্য বিক্রি শুরু করেছে সরকার। তবে ট্রাকে করে টিসিবির পণ্য বিক্রিতে বিশৃঙ্খলার অভিযোগ উঠেছে। এর পরিপ্রেক্ষিতে টিসিবির সরবরাহকারীর মাধ্যমে ফ্যামিলি কার্ড দিয়ে পণ্য বিক্রি শুরু হয়েছে। ফ্যামিলি কার্ড নিয়েও সরবরাহকারীর দোকানের সামনে ঘণ্টার পর ঘণ্টা অপেক্ষা করতে হয়েছে নিম্ন আয়ের মানুষের। রাজধানীর মিরপুরের পল্লবী এলাকায় একটি দোকানের সামনে দীর্ঘ সময় অপেক্ষার পর ফিরে যান তাঁরা।",
        "author": "সৈয়দ জাকির হোসেন",
        "meta_description": "সারা দেশে ট্রেডিং করপোরেশন অব বাংলাদেশের (টিসিবি) মাধ্যমে সাশ্রয়ী দামে নিত্যপণ্য বিক্রি শুরু করেছে সরকার। তবে ট্রাকে করে টিসিবির পণ্য বিক্রিতে বিশৃঙ্খলার অভিযোগ উঠেছে। ",
        "keywords": [
            "ফ্যামিলি কার্ড",
            "টিসিবির পণ্য বিক্রি",
            "ছবির গল্প",
            "TCB",
            "পণ্য বিক্রি",
            "টিসিবির পণ্য",
            "ট্রেডিং করপোরেশন অব বাংলাদেশ (টিসিবি)",
            "টিসিবির ফ্যামিলি কার্ড",
            "টিসিবি"
        ],
        "media_type": "newspaper",
        "news_type": "Economics",
        "news_subcategory": "Market",
        "updated_date": "2023-03-22T11:12:00",
        "published_date": null,
        "source": "দৈনিক প্রথম আলো",
        "last_scraped": "2024-11-10T10:41:10.845542"
    },
    {
        "url": "https://www.prothomalo.com/business/%E0%A6%95%E0%A6%96%E0%A6%A8-%E0%A6%AA%E0%A6%BE%E0%A6%AC-%E0%A6%8F%E0%A6%95-%E0%A6%95%E0%A7%87%E0%A6%9C%E0%A6%BF-%E0%A6%AA%E0%A7%87%E0%A6%81%E0%A7%9F%E0%A6%BE%E0%A6%9C",
        "title": "কখন পাব এক কেজি পেঁয়াজ",
        "image_urls": null,
        "content": "",
        "author": null,
        "meta_description": "টিসিবি ট্রাকে করে পেঁয়াজ বিক্রি করছে। প্রতি কেজি পেঁয়াজের দাম ৪৫ টাকা। আজ রোববার পর্যন্ত বাজারে প্রতি কেজি পেঁয়াজের দাম ২০০ ছাড়িয়েছে। তুলনামূলক কম দামে পেঁয়াজ কিনতে সাধারণ মানুষ ভিড় করছেন টিসিবির ট্রাকের সামনে। ছবি তুলছেন আবদুস সালাম",
        "keywords": [
            "",
            "ট্রেডিং করপোরেশন অব বাংলাদেশ (টিসিবি)",
            "TCB",
            "টিসিবি"
        ],
        "media_type": "newspaper",
        "news_type": "Economics",
        "news_subcategory": "Market",
        "updated_date": "2019-11-17T19:55:00",
        "published_date": "2019-11-17T18:12:00",
        "source": "দৈনিক প্রথম আলো",
        "last_scraped": "2024-11-10T10:41:30.451836"
    }
]